
---
title: 015 Rishyashringa officiates putrakAmeShTi ritual for dasharatha
title_english: 015 Rishyashringa officiates putrakAmeShTi ritual for dasharatha

---
मेधावी तु ततो ध्यात्वा स किञ्चिदिदमुत्तमम् ॥  
लब्धसञ्ज्ञस्ततस्तं तु वेदज्ञो नृपमब्रवीत् ॥  
इष्टिं तेऽहं करिष्यामि पुत्रीयां पुत्रकारणात् ॥  
अथर्वशिरसि प्रोक्तैर्मन्त्रैः सिद्धां विधानतः ॥  
ततः प्राक्रमदिष्टिं तां पुत्रीयां पुत्र कारणात् ॥  
जुहाव चाग्नौ तेजस्वी मन्त्रदृष्टेन कर्मणा ॥  
ततो देवाः सगन्धर्वाः सिद्धाश्च परमर्षयः ॥  
भागप्रतिग्रहार्थं वै समवेता यथाविधि ॥  
ताः समेत्य यथान्यायं तस्मिन्सदसि देवताः ॥  
अब्रुवँल्लोककर्तारं ब्रह्माणं वचनं महत् ॥  
भगवंस्त्वत्प्रसादेन रावणो नाम राक्षसः ॥  
सर्वान्नो बाधते वीर्याच्छासितुं तं न शक्नुमः ॥  
त्वया तस्मै वरो दत्तः प्रीतेन भगवन्पुरा ॥  
मानयन्तश्च तं नित्यं सर्वं तस्य क्षमामहे ॥  
उद्वेजयति लोकांस्त्रीनुच्छ्रितान्द्वेष्टि दुर्मतिः ॥  
शक्रं त्रिदशराजानं प्रधर्षयितुमिच्छति ॥  
ऋषीन्यक्षान्सगन्धर्वानसुरान्ब्राह्मणांस्तथा ॥  
अतिक्रामति दुर्धर्षो वरदानेन मोहितः ॥  
नैनं सूर्यः प्रतपति पार्श्वे वाति न मारुतः ॥  
चलोर्मिमाली तं दृष्ट्वा समुद्रोऽपि न कम्पते ॥  
तन्मनन्नो भयं तस्माद्राक्षसाद्घोरदर्शनात् ॥  
वधार्थं तस्य भगवन्नुपायं कर्तुमर्हसि ॥  
एवमुक्तः सुरैः सर्वैश्चिन्तयित्वा ततोऽब्रवीत् ॥  
हन्तायं विहितस्तस्य वधोपायो दुरात्मनः ॥  
तेन गन्धर्वयक्षाणां देवदानवरक्षसाम् ॥  
अवध्योऽस्मीति वागुक्ता तथेत्युक्तं च तन्मया ॥  
नाकीर्तयदवज्ञानात्तद्रक्षो मानुषांस्तदा ॥  
तस्मात्स मानुषाद्वध्यो मृतुर्नान्योऽस्य विद्यते ॥  
एतच्छ्रुत्वा प्रियं वाक्यं ब्रह्मणा समुदाहृतम् ॥  
देवा महर्षयः सर्वे प्रहृष्टास्तेऽभवंस्तदा ॥  
एतस्मिन्नन्तरे विष्णुरुपयातो महाद्युतिः ॥  
शङ्खचक्रगदापाणिः पीतवासा जगत्पतिः ॥ १-१५-१६  
वैनतेयं समारूह्म भास्करं तोयदं (??)।  
तप्तहाटककेयूरो वन्द्यमानः सुरोत्तमैः ॥ १-१५-१७  
ब्रह्मणा च समागम्य तत्र तस्थौ समाहितः ॥  
तमब्रुवन्सुराः सर्वे समभिष्टूय सन्नताः ॥  
त्वां नियोक्ष्यामहे विष्णो लोकानां हितकाम्यया ॥  
राज्ञो दशरथस्य त्वमयोध्याधिपतेर्विभो ॥  
धर्मज्ञस्य वदान्यस्य महर्षिसमतेजसः ॥  
तस्य भार्यासु तिसृषु ह्रीश्रीकीर्त्युपमासु च ॥  
विष्णो पुत्रत्वमागच्छ कृत्वात्मानं चतुर्विधम् ॥  
तत्र त्वं मानुषो भूत्वा प्रवृद्धं लोककण्टकम् ॥  
अवध्यं दैवतैर्विष्णो समरे जहि रावणम् ॥  
स हि देवान्सगन्धर्वान्सिद्धांश्च ऋषिसत्तमान् ॥  
राक्षसो रावणो मूर्खो वीर्योत्सेकेन बाधते ॥  
ऋषयश्च ततस्तेन गन्धर्वाप्सरसस्तथा ॥ १-१५-२३  
कीडन्तो नन्दनवने रैद्रेण विनिपातिताः ।  
वधार्यं वयमायातास्तस्थ वै मुनिभिः सह ॥ १-१५-२४  
सिद्धगन्धर्वयक्षाश्च ततस्त्वां शरणं ।  
त्वं गतिः परमा देव सर्वेषां नः परन्तपः ॥ १-१५-२५  
वधाय देवशत्रूणां नृणां लोके मनः कुरु ।  
एवं स्तुतस्तु देवेशो विष्णुस्त्रिदशपुङ्गवः ॥ १-१५-२६  
पितामहपुरोगांस्तान्सर्वलोकनास्कृतः ।  
अब्रवीत् त्रिदशान् सर्वान् समेतान् धर्म संहितान् ॥ १-१५-२७  
भयं त्यजत भद्रं वो हितार्तं युधि रावणम् ।  
सपुत्रपौत्रं सामात्यं समित्रज्ञातिबान्धवम् ॥ १-१५-२८  
हत्वा क्रूरं दुरात्मां देवर्षिणां भयावहम् ।  
दशवर्षसहस्राणि दशवर्षशतानि च ॥ १-१५-२९  
वत्स्यामि मानुषे लोके पालयन्पृथिवीमिमाम् ।  
एवं दत्त्वा वरं देवो देवानं विष्णुरात्मवान् ॥ १-१५-३०  
मानुषे चिन्तयामास जन्मभूमिमथात्मनः ।  
ततः पद्मपलाशाक्षः कृत्वात्मां चतुर्विधम् ॥ १-१५-३१  
पितरं रोचयामास तदा दशरथं नृपम् ।  
तदा देवर्षिगन्धर्वाः सरुद्राः साप्सरोगणाः ।  
स्तुतिभिर्दिव्यरुपाभिस्तुष्टुवुर्मधुसूदनम् ॥ १-१५-३२  
तमुद्धतं रावणमुग्रतेजसं  
प्रवृद्धर्श्पं त्रिदशेश्वरद्विषम् ।  
विरावणं साधुतपस्विकण्टकम्  
तपस्विनामुद्धर तं भयावहम् ॥ १-१५-३३  
तमेव हत्वा सबलं सबान्धवं ।  
विरावणं रावणमुग्रपौरुषम् ।  
स्वलौकमागच्छ गतज्वरश्चिरम् ।  
सुरेन्द्रगुप्तं गतदोषकल्मषम् ॥ १-१५-३४  
इति वाल्मीकिरामायणे आदिकाव्ये बालकाण्डे पज्चदशः सर्गः ॥

---
title: 016 yajna purusha presents divine dessert as fruit of ritual
title_english: 016 yajna purusha presents divine dessert as fruit of ritual

---
ततो नारायणो देवो विष्णुः नियुक्तः सुर सत्तमैः ।  
जानन् अपि सुरान् एवम् श्लक्ष्णम् वचनम् अब्रवीत् ॥ १-१६-१  
उपायः को वधे तस्य राक्ष्साधिपतेः सुराः ।  
यम् अहं तम् समास्थाय निहन्याम् ऋषि कण्टकम् ॥ १-१६-२  
एवम् उक्ताः सुराः सर्वे प्रत्यूचुः विष्णुम् अव्ययम् ।  
मानुषम् रूपम् आस्थाय रावणं जहि संयुगे ॥ १-१६-३  
स हि तेपे तपः तीव्रं दीर्घ कालम् अरिन्दम ।  
येन तुष्टोऽभवत् ब्रह्मा लोक कृत् लोक पूर्वजः ॥ १-१६-४  
सन्तुष्टः प्रददौ तस्मै राक्षसाय वरम् प्रभुः ।  
नानाविधेभ्यो भूतेभ्यो भयं न अन्यत्र मानुषात् ॥ १-१६-५  
अवज्ञाताः पुरा तेन वरदाने हि मानवाः ।  
एवम् पितामहात् तस्मात् वरदानेन गर्वितः ॥ १-१६-६  
उत्सादयति लोकान् त्रीईन् स्त्रियश् च अपि अपकर्षति ।  
तस्मात् तस्य वधो दृष्टो मानुषेभ्यः परन्तप ॥ १-१६-७  
इति एतत् वचनम् श्रुत्वा सुराणाम् विष्णुः आत्मवान् ।  
पितरम् रोचयामास तदा दशरथं नृपम् ॥ १-१६-८  
स च अपि अपुत्रो नृपतिः तस्मिन् काले महाद्युतिः ।  
अयजत् पुत्रियाम् इष्टिम् पुत्रेप्सुः अरिसूदनः ॥१-१६-९  
स कृत्वा निश्चयम् विष्णुः आमन्त्र्य च पितामहम् ।  
अन्तर्धानं गतो देवैः पूज्य मानो महर्षिभिः ॥ १-१६-१०  
ततो वै यजमानस्य पावकात् अतुल प्रभम् ।  
प्रादुर्भूतम् महद्भूतम् महावीर्यम् महाबलम् ॥ १-१६-११  
कृष्णम् रक्ताम्बर धरम् रक्ताअस्यं दुन्दुभि स्वनम् ।  
स्निग्ध हर्यक्ष तनुज श्मश्रु प्रवरम् ऊर्धजम् ॥ १-१६-१२  
शुभ लक्षण सम्पन्नं दिव्य आभरण भूषितम् ।  
शैल शृङ्ग समुत्सेधं दृप्त शार्दूल विक्रमम् ॥ १-१६-१३  
दिवाकर समाअकारं दीप्त अनल शिखोपमम् ।  
तप्त जाम्बूनदमयीम् राजतान्त परिच्छदाम् ॥ १-१६-१४  
दिव्य पायस सम्पूर्णाम् पात्रीम् पत्नीम् इव प्रियाम् ।  
प्रगृह्य विपुलां दोर्भ्याम् स्वयम् मायामयीम् इव ॥ १-१६-१५  
समवेक्ष्य अब्रवीत् वाक्यम् इदं दशरथं नृपम् ।  
प्राजापत्यं नरम् विद्धि माम् इह अभ्यागतं नृप ॥ १-१६-१६  
ततः परं तदा राजा प्रति उवाच कृत अञ्जलिः ।  
भगवन् स्वागतं तेऽस्तु किमहं करवाणि ते ॥ १-१६-१७  
अथो पुनः इदम् वाक्यम् प्राजापत्यो नरोऽब्रवीत् ।  
राजन् अर्चयता देवान् अद्य प्राप्तम् इदं त्वया ॥ १-१६-१८  
इदं तु नृप शार्दूल पायसं देव निर्मितम् ।  
प्रजा करं गृहाण त्वं धन्यम् आरोग्य वर्धनम् ॥ १-१६-१९  
भार्याणाम् अनुरूपाणाम् अश्नीत इति प्रयच्छ वै ।  
तासु त्वम् लप्स्यसे पुत्रान् यदर्थम् यजसे नृप ॥ १-१६-२०  
तथा इति नृपतिः प्रीतः शिरसा प्रति गृह्य ताम् ।  
पात्रीं देव अन्न सम्पूर्णां देव दत्ताम् हिरण्मयीम् ॥ १-१६-२१  
अभिवाद्य च तत् भूतम् अद्भुतम् प्रिय दर्शनम् ।  
मुदा परमया युक्तश् चकार अभिप्रदक्षिणम् ॥ १-१६-२२  
ततो दशरथः प्राप्य पायसं देव निर्मितम् ।  
बभूव परम प्रीतः प्राप्य वित्तम् इव अधनः ॥ १-१६-२३  
ततः तत् अद्भुत प्रख्यम् भूतम् परम भास्वरम् ।  
संवर्तयित्वा तत् कर्म तत्र एव अन्तरधीयत ॥ १-१६-२४  
हर्ष रश्मिभिः उद्द्योतं तस्य अन्तःपुरम् आबभौ ।  
शारदस्य अभिरामस्य चन्द्रस्य इव नभः अंशुभिः ॥ १-१६-२५  
सः अन्तःपुरम् प्रविश्य एव कौसल्याम् इदम् अब्रवीत् ।  
पायसम् प्रतिगृह्णीष्व पुत्रीयं तु इदम् आत्मनः ॥ १-१६-२६  
कौसल्यायै नरपतिः पायस अर्धं ददौ तदा ।  
अर्धात् अर्धं ददौ च अपि सुमित्रायै नराधिपः ॥ १-१६-२७  
कैकेय्यै च अवशिष्ट अर्धं ददौ पुत्रार्थ कारणात् ।  
प्रददौ च अवशिष्ट अर्धम् पायसस्य अमृत उपमम् ॥ १-१६-२८  
अनुचिन्त्य सुमित्रायै पुनः एव महीपतिः ।  
एवं तासां ददौ राजा भार्याणाम् पायसम् पृथक् ॥ १-१६-२९  
ताश् च एवम् पायसम् प्राप्य नरेन्द्रस्य उत्तमाः स्त्रियः ।  
सम्मानम् मेनिरे सर्वाः प्रहर्ष उदित चेतसः ॥ १-१६-३०  
ततस्तु ताः प्राश्य तद् उत्तम स्त्रियो  
महीपतेः उत्तम पायसम् पृथक् ।  
हुताशन आदित्य समान तेजसः  
अचिरेण गर्भान् प्रतिपेदिरे तदा ॥ १-१६-३१  
ततस्तु राजा प्रतिवीक्ष्य ताः स्त्रियः  
प्ररूढ गर्भाः प्रति लब्ध मानसः ।  
बभूव हृष्टः त्रिदिवे यथा हरिः  
सुरेन्द्र सिद्ध ऋषि गणाभिपूजितः ॥ १-१६-३२  
इति श्री वाल्मीकि रामायणे आदिकाव्ये बालकाण्डे षोडशः सर्गः ॥---
title: 017 brahma orders gods to spawn forest rangers vAnarA s
title_english: 017 brahma orders gods to spawn forest rangers vAnarA s

---
पुत्रत्वं तु गते विष्णौ राज्ञः तस्य महात्मनः ।  
उवाच देवताः सर्वाः स्वयम्भूः भगवान् इदम् ॥ १-१७-१  
सत्य सन्धस्य वीरस्य सर्वेषां नो हितैषिणः ।  
विष्णोः सहायान् बलिनः सृजध्वं काम रूपिणः ॥ १-१७-२  
माया विदश् च शूरां च वायु वेग समाञ् जवे ।  
नयज्ञान् बुद्धि सम्पन्नान् विष्णु तुल्य पराक्रमान् ॥ १-१७-३  
असंहार्यान् उपायज्ञान् दिव्य संहनन अन्वितान् ।  
सर्व अस्त्र गुण सम्पन्नानन् अमृत प्राशनान् इव ॥ १-१७-४  
अप्सरस्सु च मुख्यासु गन्धर्वाणां तनूषु च ।  
यक्ष पन्नग कन्यासु ऋक्ष विद्याधरीषु च ॥ १-१७-५  
किन्नरीणां च गात्रेषु वानरीनां तनूसु च ।  
सृजध्वम् हरि रूपेण पुत्रान् तुल्य पराक्रमान् ॥ १-१७-६  
पूर्वम् एव मया सृष्टो जाम्बवान् ऋक्ष पुङ्गवः ।  
जृम्भमाणस्य सहसा मम वक्रात् अजायत ॥ १-१७-७  
ते तथा उक्ताः भगवता तत् प्रति श्रुत्य शासनम् ।  
जनयामासुः एवं ते पुत्रान् वानर रूपिणः ॥ १-१७-८  
ऋषयश् च महात्मानः सिद्ध विद्याधर उरगाः ।  
चारणाश् च सुतान् वीरान् ससृजुः वन चारिणः ॥ १-१७-९  
वानरेन्द्रम् महेन्द्र आभम् इन्द्रः वालिनम् आत्मजम् ।  
सुग्रीवं जनयामास तपनः तपताम् वरः ॥ १-१७-१०  
बृहस्पतिः तु अजनयत् तारं नाम महा कपिम् ।  
सर्व वानर मुख्यानाम् बुद्धिमन्तम् अनुत्तमम् ॥ १-१७-११  
धनदस्य सुतः श्रीमान् वानरो गन्धमादनः ।  
विश्वकर्मा तु अजनयन् नलं नाम महा कपिम् ॥ १-१७-१२  
पावकस्य सुतः श्रीमान् नीलः अग्नि सदृश प्रभः ।  
तेजसा यशसा वीर्यात् अत्यरिच्यत वीर्यवान् ॥ १-१७-१३  
रूप द्रविण सम्पन्नौ अश्विनौ रूपसम्मतौ ।  
मैन्दं च द्विविदं च एव जनयामासतुः स्वयम् ॥ १-१७-१४  
वरुणो जनयामास सुषेणं नाम वानरम् ।  
शरभं जनयामास पर्जन्यः तु महाबलः ॥ १-१७-१५  
मारुतस्य औरसः श्रीमान् हनुमान् नाम वानरः ।  
वज्र संहननोपेतो वैनतेय समो जवे ॥ १-१७-१६  
सर्व वानर मुख्येषु बुद्धिमान् बलवान् अपि ।  
ते सृष्टा बहु साहस्रा दशग्रीव वधे उद्यताः ॥ १-१७-१७  
अप्रमेय बला वीरा विक्रान्ताः काम रूपिणः ।  
ते गज अचल सङ्काशा वपुष्मन्तो महाबलाः ॥ १-१७-१८  
ऋक्ष वानर गोपुच्छाः क्षिप्रम् एव अभिजज्ञिरे ।  
यस्य देवस्य यद् रूपम् वेषो यश् च पराक्रमः ॥ १-१७-१९  
अजायत समं तेन तस्य तस्य पृथक् पृथक् ।  
गोलान्गूलेषु च उत्पन्नाः किञ्चिद् उन्नत विक्रमाः ॥ १-१७-२०  
ऋक्षीषु च तथा जाता वानराः किन्नरीषु च ।  
देवा महर्षि गन्धर्वाः तार्क्ष्य यक्षा यशस्विनः ॥ १-१७-२१  
नागाः किम्पुरुषाश् च एव सिद्ध विद्याधर उरगाः ।  
बहवो जनयामासुः हृष्टाः तत्र सहस्रशः ॥ १-१७-२२  
चारणाश् च सुतान् वीरान् ससृजुः वन चारिणः ।  
वानरान् सु महाकायान् सर्वान् वै वन चारिणः ॥ १-१७-२३  
अप्सरस्सु च मुख्यासु तदा विद्यधरीषु च ।  
नाग कन्यासु च तदा गन्धर्वीणां तनूषु च ।  
काम रूप बलोपेता यथा काम विचारिणः ॥ १-१७-२४  
सिंह शार्दूल सदृशा दर्पेण च बलेन च ।  
शिला प्रहरणाः सर्वे सर्वे पर्वत योधिनः ॥ १-१७-२५  
नख दन्ष्ट्र आयुधाः सर्वे सर्वे सर्व अस्त्र कोविदाः ।  
विचाल येयुः शैलेन्द्रान् भेद येयुः स्थिरान् द्रुमान् ॥ १-१७-२६  
क्षोभ येयुश् च वेगेन समुद्रम् सरिताम् पतिम् ।  
दार येयुः क्षितिम् पद्भ्याम् आप्लवेयुः महा अर्णवन् ॥ १-१७-२७  
नभस्थलम् विशेयुर् च गृह्णीयुर् अपि तोयदान् ।  
गृह्णीयुर् अपि मातङ्गान् मत्तान् प्रव्रजतो वने ॥ १-१७-२८  
नर्दमानाश् च नादेन पात येयुः विहङ्गमान् ।  
ईदृशानाम् प्रसूतानि हरीणां काम रूपिणाम् ॥ १-१७-२९  
शतम् शत सहस्राणि यूथपानाम् महात्मनाम् ।  
ते प्रधानेषु यूथेषु हरीणाम् हरियूथपाः ॥ १-१७-३०  
बभूवुर् यूथप श्रेष्ठान् वीरां च अजनयन् हरीन् ।  
अन्ये ऋक्षवतः प्रस्थान् उपतस्थुः सहस्रशः ॥ १-१७-३१  
अन्ये नाना विधाञ् शैलान् काननानि च भेजिरे ।  
सूर्य पुत्रं च सुग्रीवम् शक्र पुत्रं च वालिनम् ॥ १-१७-३२  
भ्रातरौ उपतस्थुः ते सर्वे च हरि यूथपाअः ।  
नलं नीलम् हनूमन्तम् अन्यांश्च हरि यूथपान् ॥ १-१७-३३  
ते तार्क्ष्य बल सम्पन्नाः सर्वे युद्ध विशारदाः ।  
विचरन्तोऽर्दयन् सर्वान् सिंह व्याघ्र महोरगान् ॥ १-१७-३४  
महाबलो महाबाहुः वाली विपुल विक्रमः ।  
जुगोप भुज वीर्येण ऋक्ष गोपुच्छ वानरान् ॥ १-१७-३५  
तैः इयम् पृध्वी शूरैः सपर्वत वन अर्णवा ।  
कीर्णा विविध संस्थानैः नाना व्यञ्जन लक्षणैः ॥ १-१७-३६  
तैः मेघ बृन्दाचल कूट सन्निभैः  
महाबलैः वानर यूथप अधिपैः ।  
बभूव भूर् भीम शरीर रूपैः  
समावृता राम सहाय हेतोः ॥ १-१७-३७  
इति वाल्मीकि रामायणे आदि काव्ये बाल काण्डे सप्तदशः सर्गः ॥

---
title: 018 Rama Bharata Lakshmana and Shatrughna took births
title_english: 018 Rama Bharata Lakshmana and Shatrughna took births

---
निर्वृत्ते तु क्रतौ तस्मिन् हयमेधे महात्मनः ।  
प्रति गृह्य अमरा भागान् प्रतिजग्मुः यथा आगतम् ॥ १-१८-१  
समाप्त दीक्षा नियमः पत्नी गण समन्वितः ।  
प्रविवेश पुरीम् राजा स भृत्य बल वाहनः ॥ १-१८-२  
यथा अर्हम् पूजिताः तेन राज्ञा च पृथिवीश्वराः ।  
मुदिताः प्रययुर् देशान् प्रणंय मुनि पुङ्गवम् ॥ १-१८-३  
श्रीमतां गच्छतां तेषाम् स्वगृहाणि पुरात् ततः ।  
बलानि राज्ञाम् शुभ्राणि प्रहृष्टानि चकाशिरे ॥ १-१८-४  
गतेषु पृथिवीशेषु राजा दशरथः पुनः ।  
प्रविवेश पुरीम् श्रीमान् पुरस्कृत्य द्विजोत्तमान् ॥ १-१८-५  
शान्तया प्रययौ सार्धम् ऋष्यशृङ्गः सुपूजितः ।  
अनुगंयमानो राज्ञा च सानुयात्रेण धीमता ॥ १-१८-६  
एवम् विसृज्य तान् सर्वान् राजा सम्पूर्ण मानसः ।  
उवास सुखितः तत्र पुत्र उत्पत्तिम् विचिन्तयन् ॥ १-१८-७  
ततो यज्ञे समाप्ते तु ऋतूनाम् षट् समत्ययुः ।  
ततश् च द्वादशे मासे चैत्रे नावमिके तिथौ ॥ १-१८-८  
नक्क्षत्रे अदिति दैवत्ये स्व उच्छ संस्थेषु पञ्चसु ।  
ग्रहेषु कर्कटे लग्ने वाक्पता इन्दुना सह ॥ १-१८-९  
प्रोद्यमाने जगन्नाथम् सर्व लोक नमस्कृतम् ।  
कौसल्या अजनयत् रामम् सर्व लक्षण संयुतम् ॥ १-१८-१०  
विष्णोः अर्धम् महाभागम् पुत्रम् ऐक्ष्वाकु नन्दनम् ।  
लोहिताक्षम् महाबाहुम् रक्त ओष्टं दुन्दुभि स्वनम् ॥ १-१८-११  
कौसल्या शुशुभे तेन पुत्रेण अमित तेजसा ।  
यथा वरेण देवानाम् अदितिः वज्र पाणिना ॥ १-१८-१२  
भरतो नाम कैकेय्यां जज्ञे सत्य पराक्रमः ।  
साक्षात् विष्णोश् चतुर्थ भागः सर्वैः समुदितो गुणैः ॥ १-१८-१३  
अथ लक्ष्मण शत्रुघ्नौ सुमित्रा अजनयत् सुतौ ।  
वीरौ सर्व अस्त्र कुशलौ विष्णोः अर्ध समन्वितौ । १-१८-१४  
पुष्ये जातः तु भरतो मीन लग्ने प्रसन्न धीः ।  
सार्पे जातौ तु सौमित्री कुळीरे अभ्युदिते रवौ ॥ १-१८-१५  
राज्ञः पुत्रा महात्मानश् चत्वारो जज्ञिरे पृथक् ।  
गुणवन्तः अनुरूपाश् च रुच्या प्रोष्ठ पदोपमाः ॥ १-१८-१६  
जगुः कलं च गन्धर्वा ननृतुश् च अप्सरो गणाः ।  
देव दुन्दुभयो नेदुः पुष्प वृष्टिश् च खात् पतत् ॥ १-१८-१७  
उत्सवश् च महान् आसीत् अयोध्यायां जनाकुलः ।  
रथ्याश् च जन सम्बाधा नट नर्तक सङ्कुलाः ॥ १-१८-१८  
गायनैश् च विराविण्यो वादनैश् च तथ अपरैः ।  
विरेजुर् विपुलाः तत्र सर्व रत्न समन्विताः ॥ १-१८-१९  
प्रदेयांश्च ददौ राजा सूत मागध वन्दिनाम् ।  
ब्राह्मणेभ्यो ददौ वित्तं गो धनानि सहस्रशः ॥ १-१८-२०  
अतीत्य एकादश आहं तु नाम कर्म तथा अकरोत् ।  
ज्येष्ठम् रामम् महात्मानम् भरतं कैकयी सुतम् ॥ १-१८-२१  
सौमित्रिम् लक्ष्मणम् इति शत्रुघ्नम् अपरं तथा ।  
वसिष्ठः परम प्रीतो नामानि कुरुते तदा ॥ १-१८-२२  
ब्राह्मणान् भोजयामास पौराञ् जानपदान् अपि ।  
उददद् ब्राह्मणानां च रत्नौघम् अमलम् बहु ॥ १-१८-२३  
तेषां जन्म क्रिय आदीनि सर्व कर्माणि अकारयत् ।  
तेषां केतुः इव ज्येष्ठो रामो रतिकरः पितुः ।१-१८-२४  
बभूव भूयो भूतानाम् स्वयम् भूः इव सम्मतः ।  
सर्वे वेद विदः शूराः सर्वे लोकहिते रताः ॥ १-१८-२५  
सर्वे ज्ञानोपसम्पन्नाः सर्वे समुदिता गुणैः ।  
तेषाम् अपि महातेजा रामः सत्य पराक्रमः ॥ १-१८-२६  
इष्टः सर्वस्य लोकस्य शशाङ्क इव निर्मलः ।  
गज स्कन्धे अश्व पृष्टे च रथ चर्यासु सम्मतः ॥ १-१८-२७  
धनुर्वेदे च निरतः पितुः शुशॄषणे रतः ।  
बाल्यात् प्रभृति सुस्निग्धो लक्ष्मणो लक्ष्मि वर्धनः ॥ १-१८-२८  
रामस्य लोकरामस्य भ्रातुर् ज्येष्ठस्य नित्यशः ।  
सर्व प्रिय करः तस्य रामस्य अपि शरीरतः ॥ १-१८-२९  
लक्ष्मणो लक्ष्मि सम्पन्नो बहिः प्राण इव अपरः ।  
न च तेन विना निद्राम् लभते पुरुषोत्तमः ॥ १-१८-३०  
मृष्टम् अन्नम् उपानीतम् अश्नाति न हि तम् विना ।  
भरतस्य अपि शत्रुघ्नो लक्ष्मण अवरजो हि सः ॥ १-१८-३२  
प्राणैः प्रियतरो नित्यं तस्य च आसीत् तथा प्रियः ।  
स चतुर्भिः महाभागैः पुत्रैः दशरथः प्रियैः ॥ १-१८-३३  
बभूव परम प्रीतो देवैः इव पितामहः ।  
ते यदा ज्ञान सम्पन्नाः सर्वैः समुदिता गुणैः ॥ १-१८-३४  
ह्रीमन्तः कीर्तिमन्तश् च सर्वज्ञा दीर्घ दर्शिनः ।  
तेषाम् एवम् प्रभावाणाम् सर्वेषां दीप्त तेजसाम् ॥ १-१८-३५  
पिता दशरथो हृष्टो ब्रह्मा लोकाधिपो यथा ।  
ते च अपि मनुज व्याघ्रा वैदिक अध्ययने रताः ॥ १-१८-३६  
पितृ शुश्रूषण रता धनुर् वेदे च निष्टिताः ।  
अथ राजा दशरथः तेषां दार क्रियाम् प्रति ॥ १-१८-३७  
चिन्तयामास धर्मात्मा सह उपाध्यायः स बान्धवः ।  
तस्य चिन्तयमानस्य मन्त्रि मध्ये महात्मनः ॥ १-१८-३८  
अभ्यागच्छत् महातेजा विश्वामित्रो महामुनिः ।  
स राज्ञो दर्शन आकाङ्क्षी द्वार अध्यक्षान् उवाच ह ॥ १-१८-३९  
शीघ्रम् आख्यात माम् प्राप्तं कौशिकं गाधिनः सुतम् ।  
तत् श्रुत्वा वचनं तस्य राज्ञो वेश्म प्रदुद्रुवुः ॥ १-१८-४०  
सम्भ्रान्त मनसः सर्वे तेन वाक्येन चोदिताः ।  
ते गत्वा राज भवनम् विश्वामित्रम् ऋषिं तदा ॥ १-१८-४१  
प्राप्तम् आवेदयामासुः नृपायैः इक्ष्वाकवे तदा ।  
तेषां तत् वचनम् श्रुत्वा सपुरोधाः समाहितः ॥ १-१८-४२  
प्रति उज्जगाम संहृष्टो ब्रह्माणम् इव वासवः ।  
तं दृष्ट्वा ज्वलितं दीप्त्या तपसम् संशित व्रतम् ॥ १-१८-४३  
प्रहृष्ट वदनो राजा ततः अर्घ्यम् उपहारयत् ।  
स राज्ञः प्रतिगृह्य अर्घ्यम् शास्त्र दृष्टेन कर्मणा ॥ १-१८-४४  
कुशलं च अव्ययं च एव पर्य पृच्छत् नराधिपम् ।  
पुरे कोशे जनपदे बान्धवेषु सुहृत्सु च ॥ १-१८-४५  
कुशलं कौशिको राज्ञः पर्यपृच्छत् सुधार्मिकः ।  
वसिष्ठं च समागंय कुशलम् मुनिपुङ्गवः ॥ १-१८-४७  
ऋषीं च तान् यथा न्यायम् महाभाग उवाच ह ।  
ते सर्वे हृष्ट मनसः तस्य राज्ञो निवेशनम् ॥ १-१८-४८  
विविशुः पूजिताः तेन निषेदुश् च यथा अर्हतः ।  
अथ हृष्ट मना राजा विश्वामित्रम् महामुनिम् ॥ १-१८-४९  
उवाच परम उदारो हृष्टः तम् अभिपूजयन् ।  
यथा अमृतस्य सम्प्राप्तिः यथा वर्षम् अनूदके ॥ १-१८-५०  
यथा सदृश दारेषु पुत्र जन्म अप्रजस्य वै ।  
प्रणष्टस्य यथा लाभो यथा हर्षो महोदये ॥ १-१८-५१  
तथा एव आगमनम् मन्ये स्वागतं ते महामुने ।  
कं च ते परमं कामं करोमि किमु हर्षितः ॥ १-१८-५२  
पात्र भूतोऽसि मे ब्रह्मन् दिष्ट्या प्राप्तोऽसि मानद ।  
अद्य मे सफलं जन्म जीवितं च सु जीवितम् ॥ १-१८-५३  
यस्माद् विप्रेन्द्रम् अद्राक्षम् सुप्रभाता निशा मम ।  
पूर्वम् राजर्षि शब्देन तपसा द्योतित प्रभः ॥ १-१८-५४  
ब्रह्मर्षित्वम् अनुप्राप्तः पूज्योअसि बहुधा मया ।  
तत् अद्भुतम् अभूत् विप्र पवित्रम् परमम् मम ॥ १-१८-५५  
शुभ क्षेत्र गतश् च अहं तव सन्दर्शनात् प्रभो ।  
ब्रूहि यत् प्रार्थितं तुभ्यं कार्यम् आगमनम् प्रति ॥ १-१८-५६  
इच्छाम् अनुगृहीतो अहं त्वदर्थम् परिवृद्धये ।  
कार्यस्य न विमर्शं च गन्तुम् अर्हसि सुव्रत ॥ १-१८-५७  
कर्ता च अहम् अशेषेण दैवतम् हि भवान् मम ।  
मम च अयम् अनुप्राप्तो महान् अभ्युदयो द्विज ।  
तव आगमन जः कृत्स्नो धर्मश् च अनुत्तमो द्विज ॥ १-१८-५८  
इति हृदय सुखं निशंय वाक्यम्  
श्रुति सुखम् आत्मवता विनीतम् उक्तम् ।  
प्रथित गुण यशा गुणैः विशिष्टः  
परम ऋषिः परमं जगाम हर्षम् ॥ १-१८-५९  
इति वाल्मीकि रामायणे आदिकाव्ये बाल काण्डे अष्टादशः सर्गः
---
title: 019 Sage vishvamitra s arrival to take rAma along with him to guard ritual
title_english: 019 Sage vishvamitra s arrival to take rAma along with him to guard
  ritual

---
तत् श्रुत्वा राज सिंहस्य वाक्यम् अद्भुत विस्तरम् ।  
हृष्ट रोमा महातेजा विश्वामित्रोऽभ्यभाषत ॥ १-१९-१  
सदृशम् राज शार्दूल तव एव भुवि न अन्यतः ।  
महावंश प्रसूतस्य वसिष्ठ व्यपदेशिनः ॥ १-१९-२  
यत् तु मे हृद् गतम् वाक्यं तस्य कार्यस्य निश्चयम् ।  
कुरुष्व राज शार्दूल भव सत्य प्रतिश्रवः ॥ १-१९-३  
अहं नियमम् आतिष्ठे सिध्द्यर्थम् पुरुषर्षभ ।  
तस्य विघ्नकरौ द्वौ तु राक्षसौ काम रूपिणौ ॥ १-१९-४  
व्रते मे बहुशश् चीर्णे समाप्त्याम् राक्षसाविमौ ।  
मारीचश् च सुबाहुश् च वीर्यवन्तौ सुशिक्षितौ ॥ १-१९-५  
तौ मांस रुधिर ओघेण वेदिं ताम् अभ्यवर्षताम् ।  
अवधूते तथा भूते तस्मिन् नियम निश्चये ॥ १-१९-६  
कृत श्रमो निरुत्साहः तस्मात् देशात् अपाक्रमे ।  
न च मे क्रोधम् उत्स्रष्टुम् बुद्धिर् भवति पार्थिव ॥ १-१९-७  
तथा भूता हि सा चर्या न शापः तत्र मुच्यते ।  
स्व पुत्रम् राज शार्दूल रामम् सत्य पराक्रमम् ॥ १-१९-८  
काक पक्ष धरम् शूरं ज्येष्ठम् मे दातुम् अर्हसि ।  
शक्तो हि येष मया गुप्तो दिव्येन स्वेन तेजसा ॥ १-१९-९  
राक्षसा ये विकर्तारः तेषाम् अपि विनाशने ।  
श्रेयश् च अस्मै प्रदास्यामि बहुरूपं न संशयः ॥ १-१९-१०  
त्रयाणाम् अपि लोकानाम् येन ख्यातिं गमिष्यति ।  
न च तौ रामम् आसाद्य शक्तौ स्थातुं कथं च न ॥ १-१९-११  
न च तौ राघवात् अन्यो हन्तुम् उत्सहते पुमान् ।  
वीर्य उत्सिक्तौ हि तौ पापौ काल पाश वशं गतौ ॥ १-१९-१२  
रामस्य राज शार्दूल न पर्याप्तौ महात्मनः ।  
न च पुत्र गतम् स्नेहं कर्तुम् अर्हसि पार्थिव ॥ १-१९-१३  
अहं ते प्रति जानामि हतौ तौ विद्धि राक्षसौ ।  
अहम् वेद्मि महात्मानम् रामम् सत्य पराक्रमम् ॥ १-१९-१४  
वसिष्ठोऽपि महातेजा ये च इमे तपसि स्थिताः ।  
यदि ते धर्म लाभं तु यशश् च परमम् भुवि ॥ १-१९-१५  
स्थिरम् इच्छसि राजेन्द्र रामम् मे दातुम् अर्हसि ।  
यदि अभ्यनुज्ञां काकुत्स्थ ददते तव मन्त्रिणः ॥ १-१९-१६  
वसिष्ठ प्रमुखाः सर्वे ततो रामम् विसर्जय ।  
अभिप्रेतम् असंसक्तम् आत्मजं दातुम् अर्हसि ॥ १-१९-१७  
दश रात्रम् हि यज्ञस्य रामम् राजीव लोचनम् ।  
न अत्येति कालो यज्ञस्य यथा अयम् मम राघव ॥ १-१९-१८  
तथा कुरुष्व भद्रं ते मा च शोके मनः कृथाः ।  
इति एवम् उक्त्वा धर्मात्मा धर्मार्थ सहितम् वचः ॥ १-१९-१९  
विरराम महातेजा विश्वामित्रो महामतिः ।  
स तन् निशंय राजेन्द्रो विश्वामित्र वचः शुभम् ॥ १-१९-२०  
शोकेन महता आविष्टश् चचाल च मुमोह च ।  
लब्ध सञ्ज्ञः ततो उतथाय व्यषीदत भयान्वितः ॥ १-१९-२१  
इति हृदय मनो विदारणम्  
मुनि वचनं तद् अतीव शुश्रुवान् ।  
नरपतिः अभवत् महान् महात्मा  
व्यथित मनाः प्रचचाल च असनात् ॥ १-१९-२२  
इति वाल्मीकि रामायणे आदिकाव्ये बाल काण्डे एकोनविंशः सर्गः ॥

---
title: 020 dasharatha s dissent to spare rAma s servicees
title_english: 020 dasharatha s dissent to spare rAma s servicees

---
तत् श्रुत्वा राज शार्दूलो विश्वामित्रस्य भाषितम् ।  
मुहूर्तम् इव निस्सज्ञः सज्ञावान् इदम् अब्रवीत् ॥ १-२०-१  
ऊन षोडश वर्षो मे रामो राजीव लोचनः ।  
न युद्ध योग्यताम् अस्य पश्यामि सह राक्षसैः ॥ १-२०-२  
इयम् अक्षौहिणी सेना यस्य अहम् पतिः ईश्वरः ।  
अनया सहितो गत्वा योद्ध अहं तैर् निशाचरैः ॥ १-२०-३  
इमे शूराश् च विक्रान्ता भृत्याः मे अस्त्र विशारदाः ।  
योग्या रक्षोगणैः योद्धुं न रामं नेतुम् अर्हसि ॥ १-२०-४  
अहम् एव धनुष्पाणिः गोप्ता समर मूर्धनि ।  
यावत् प्राणान् धरिष्यामि तावत् योत्स्ये निशाचरैः ॥ १-२०-५  
निर्विघ्ना व्रत चर्या सा भविष्यति सुरक्षिता ।  
अहं तत्र आगमिष्यामि न रामं नेतुम् अर्हसि ॥ १-२०-६  
बालो हि अकृत विद्यश् च न च वेत्ति बलाबलम् ।  
न च अस्त्र बल संयुक्तो न च युद्ध विशारदः ॥ १-२०-७  
न च असौ रक्षसा योग्यः कूट युद्धा हि राक्षसा ।  
विप्रयुक्तो हि रामेण मुहूर्तम् अपि न उत्सहे ॥ १-२०-८  
जीवितुम् मुनि शार्दूल न रामं नेतुम् अर्हसि ।  
यदि वा राघवम् ब्रह्मन् नेतुम् इच्छसि सुव्रत ॥ १-२०-९  
चतुरङ्ग समायुक्तम् मया सह च तं नय ।  
षष्टिः वर्ष सहस्राणि जातस्य मम कौशिक ॥ १-२०-१०  
कृच्छ्रेण उत्पादितश् च अयं न रामं नेतुम् अर्हसि ।  
चतुर्णाम् आत्मजानाम् हि प्रीतिः परमिका मम ॥ १-२०-११  
ज्येष्ठे धर्म प्रधाने च न रामं नेतुम् अर्हसि ।  
किम् वीर्याः राक्षसाः ते च कस्य पुत्राश् च के च ते ॥ १-२०-१२  
कथम् प्रमाणाः के च एतान् रक्षन्ति मुनिपुङ्गव ।  
कथं च प्रति कर्तव्यं तेषाम् रामेण रक्षसाम् ॥ १-२०-१३  
मामकैः वा बलैः ब्रह्मन् मया वा कूट योधिनाम् ।  
सर्वम् मे शंस भगवन् कथं तेषाम् मया रणे॥ १-२०-१४  
स्थातव्यं दुष्ट भावानाम् वीर्योत्सिक्ता हि राक्षसाः ।  
तस्य तद् वचनम् श्रुत्वा विश्वामित्रो अभ्यभाषत ॥ १-२०-१५  
पौलस्त्य वंश प्रभवो रावणो नाम राक्षसः ।  
स ब्रह्मणा दत्त वरः त्रैलोक्यम् बाधते भृशम् ॥ १-२०-१६  
महाबलो महावीर्यो राक्षसैः बहुभिः वृतः ।  
श्रूयते च महाराजा रावणो राक्षस अधिपः ॥ १-२०-१७  
साक्षात् वैश्रवण भ्राता पुत्रो विश्रवसो मुनेः ।  
यदा न खलु यज्ञस्य विघ्न कर्ता महाबलः ॥ १-२०-१८  
तेन सञ्चोदितौ तौ तु राक्षसौ च महाबलौ ।  
मारीचश् च सुबाहुश् च यज्ञ विघ्नं करिष्यतः ॥ १-२०-१९  
इति उक्तो मुनिना तेन राजा उवाच मुनिं तदा ।  
न हि शक्तो अस्मि सङ्ग्रामे स्थातुं तस्य दुरात्मनः ॥ १-२०-२०  
देव दानव गन्धर्वा यक्षाः पतग पन्नगाः।  
न शक्ता रावणम् सोढुं किम् पुनर् मानवा युधि ॥ १-२०-२२  
कथम् अपि अमर प्रख्यम् सङ्ग्रामाणाम् अकोविदम् ॥ १-२०-२४  
बालम् मे तनयम् ब्रह्मन् नैव दास्यामि पुत्रकम् ।  
अथ काल उपमौ युद्धे सुतौ सुन्दोपसुन्दयोः ॥ १-२०-२५  
यज्ञ विघ्न करौ तौ ते न एव दास्यामि पुत्रकम् ।  
मारीचश् च सुबाहुश् च वीर्यवन्तौ सुशिक्षितौ ॥ १-२०-२६  
तयोः अन्यतरम् योद्धुम् यास्यामि स सुहृत् गणः ।  
अन्यथा त्वनुनेष्यामि भवन्तम् सह बान्धव ॥ १-२०-२७  
इति नरपति जल्पनात् द्विजेन्द्रम्  
कुशिक सुतम् सुमहान् विवेश मन्युः ।  
सु हुत इव मखे अग्निः आज्य सिक्तः  
समभवत् उज्वलितो महर्षि वह्निः ॥ १-२०-२८  
इति वाल्मीकि रामायणे आदिकाव्ये बाल काण्डे विंशः सर्गः ॥

---
title: 021 Ire of sage vishvamitra vashiShTha appeases dasharatha
title_english: 021 Ire of sage vishvamitra vashiShTha appeases dasharatha

---
तत् श्रुत्वा वचनं तस्य स्नेह पर्याकुलाक्षरम् ।  
समन्युः कौशिको वाक्यम् प्रति उवाच महीपतिम् ॥ १-२१-१  
यद् इदं ते क्षमम् राजन् गमिष्यामि यथा आगतम् ।  
मिथ्या प्रतिज्ञः काकुत्स्थ सुखी भव सु हृद् वृतः ॥ १-२१-३  
तस्य रोष परीतस्य विश्वामित्रस्य धीमतः ।  
चचाल वसुधा कृत्स्ना देवानां च भयम् ॥ १-२१-४  
त्रस्त रूपं तु विज्ञाय जगत्सर्वम् महान् ऋषिः ।  
नृपतिम् सुव्रतो धीरो वसिष्ठो वाक्यम् अब्रवीत् ॥ १-२१-५  
इक्ष्वाकूणां कुले जातः साक्षात् धर्म इव अपरः ।  
धृतिमान् सुव्रतः श्रीमान् न धर्मम् हातुम् अर्हसि ॥ १-२१-६  
त्रिषु लोकेषु विख्यातो धर्मात्मा इति राघव ।  
स्व धर्मम् प्रतिपद्यस्व न अधर्मम् वोढुम् अर्हसि ॥ १-२१-७  
प्रति श्रुत्य करिष्ये इति उक्तम् वाक्यम् अकुर्वतः ।  
इष्टापूर्त वधो भूयात् तस्मात् रामम् विसर्जय ॥ १-२१-८  
कृतास्त्रम् अकृतास्त्रम् वा न एवम् शक्ष्यन्ति राक्षसाः ।  
गुप्तं कुइशिक पुत्रेण ज्वलनेन अमृतम् यथा ॥ १-२१-९  
एष विग्रहवान् धर्म एष वीर्यवताम् वरः ।  
एष विद्य अधिको लोके तपसश् च परायणम् ॥ १-२१-१०  
एषो अस्त्रान् विविधान् वेत्ति त्रैलोक्ये स चराचरे ।  
न एनम् अन्यः पुमान् वेत्ति न च वेत्स्यन्ति केचन ॥ १-२१-११  
न देवा न ऋषयः के चित् न अमरा न च राक्षसाः ।  
गन्धर्व यक्ष प्रवराः स किन्नर महोरगाः ॥ १-२१-१२  
सर्व अस्त्राणि कृशाश्वस्य पुत्राः परम धार्मिकाः ।  
कौशिकाय पुरा दत्ता यदा राज्यम् प्रशासति ॥ १-२१-१३  
ते अपि पुत्रा कृशाश्वस्य प्रजापति सुता सुताः ।  
न एक रूपा महावीर्या दीप्तिमन्तो जयावहाः ॥ १-२१-१४  
जया च सुप्रभा च एव दक्ष कन्ये सुमध्यमे ।  
ते सूते अस्त्र शस्त्राणि शतम् परम भास्वरम् ॥ १-२१-१५  
पञ्चाशतम् सुतान् लेभे जया लब्ध वरा वरान् ।  
वधायासुरसैन्यानामप्रमेयानरूपिणः - यद्वा -  
वधाय असुर सैन्यानाम् अप्रमेयान् अरूपिणः ॥ १-२१-१६  
सुप्रभा अजनयत् च अपि पुत्रान् पञ्चाशतम् पुनः ।  
संहारान् नाम दुर्धर्षान् दुराक्रामान् बलीयसः ॥ १-२१-१७  
तानि च अस्त्राणि वेत्ति एष यथावत् कुशिक आत्मजः ।  
अपूर्वाणां च जनने शक्तो भूयश् च धर्मवित् ॥ १-२१-१८  
तेन अस्य मुनि मुख्यस्य धर्मज्ञस्य महात्मनः ।  
न किञ्चिद् अस्ति अविदितम् भूतम् भव्यं च राघव ॥ १-२१-१९  
एवम् वीर्यो महातेजा विश्वामित्रो महा यशाः ।  
न राम गमने राजन् संशयं गन्तुम् अर्हसि ॥ १-२१-२०  
तेषां निग्रहणे शक्तः स्वयं च कुशिकात्मजः ।  
तव पुत्र हितार्थाय त्वाम् उपेत्य अभि याचते ॥ १-२१-२१  
इति मुनि वचनात् प्रसन्न चित्तो  
रघु वृषभश् च मुमोद पार्थिव अग्र्यः ।  
गमनम् अभिरुरोच राघवस्य  
प्रथित यशाः कुशिक आत्मजाय बुध्या ॥ १-२१-२२  
इति वाल्मीकि रामायणे आदिकाव्ये बाल काण्डे एकविंशः सर्गः ॥

---
title: 022 rAma lakshmaNa travel with vishvamitra to his ritual place
title_english: 022 rAma lakshmaNa travel with vishvamitra to his ritual place

---
तथा वसिष्टे ब्रुवति राजा दशरथः स्वयम् ।  
प्रहृष्ट वदनो रामम् आजुहाव स लक्ष्मणम् ॥ १-२२-१  
कृतः स्वस्त्ययनम् मात्रा पित्रा दशरथेन च ।  
पुरोधसा वसिष्ठेन मङ्गलैः अभिमन्त्रितम् ॥ १-२२-२  
स पुत्रम् मूर्ध्नि उपाघ्राय राजा दशरथः तदा ।  
ददौ कुशिक पुत्राय सुप्रीतेन अन्तरात्मना ॥ १-२२-३  
ततो वायुः सुख स्पर्शो नीरजस्को ववौ तदा ।  
विश्वामित्र गतम् रामं दृष्ट्वा राजीव लोचनम् ॥ १-२२-४  
पुष्प वृष्टिः महती आसीत् देव दुन्दुभि निःस्वनैः ।  
शङ्ख दुन्दुभि निर्घोषः प्रयाते तु महात्मनि ॥ १-२२-५  
विश्वामित्रो ययौ अग्रे ततो रामो महायशाः ।  
काक पक्ष धरो धन्वी तं च सौमित्रिः अन्वगात् ॥ १-२२-६  
कलापिनौ धनुष् पाणी शोभयानौ दिशो दश ।  
विश्वामित्रम् महात्मानं त्रि शीर्षौ इव पन्नगौ ।  
अनुजग्मतुः अक्षुद्रौ पितामहम् इव अश्विनौ ॥ १-२२-७  
तदा कुशिक पुत्रं तु धनुष् पाणी स्वलङ्कृतौ ।  
बद्ध गोध अङ्गुलि त्राणौ खड्गवन्तौ महाद्युती ॥ १-२२-८  
कुमारौ चारु वपुषौ भ्रातरौ राम लक्ष्मणौ ।  
अनुयातौ श्रिया दीप्तौ शोभयेताम् अनिन्दितौ ॥ १-२२-९  
स्थाणुं देवम् इव अचिन्त्यं कुमारौ इव पावकी ।  
अध्यर्ध योजनं गत्वा सरय्वा दक्षिणे तटे । १-२२-१०  
रामा इति मधुराम् वाणीम् विश्वामित्रः अभ्यभाषत ।  
गृहाण वत्स सलिलम् मा भूत् कालस्य पर्ययः ॥ १-२२-११  
मन्त्र ग्रामं गृहाण त्वम् बलाम् अतिबलां तथा ।  
न श्रमो न ज्वरो वा ते न रूपस्य विपर्ययः ॥ १-२२-१२  
न च सुप्तम् प्रमत्तम् वा धर्ष इष्यन्ति नैरृताः ।  
न बाह्वोः सदृशो वीर्ये पृथिव्याम् अस्ति कश्चन ॥ १-२२-१३  
त्रिषु लोकेषु वा राम न भवेत् सदृशः तव ।  
बलाम् अतिबलां चैव पठतः तात राघव ॥ १-२२-१४  
न सौभाग्ये न दाक्षिण्ये न ज्ञाने बुद्धि निश्चये ।  
न उत्तरे प्रति वक्तव्ये समो लोके तव अनघ ॥ १-२२-१५  
एतत् विद्या द्वये लब्धे न भवेत् सदृशः तव ।  
बला च अतिबला चैव सर्व ज्ञानस्य मातरौ ॥ १-२२-१६  
क्षुत् पिपासे न ते राम भविष्येते नरोत्तम ।  
बलाम् अतिबलां चैव पठतः तात राघव ॥ १-२२-१७  
गृहाण सर्व लोकस्य गुप्तये रघु नन्दन ।  
विद्या द्वयम् अधीयाने यशश् च अथ भवेत् भुवि ।  
पितामह सुते हि एते विद्ये तेजः समन्विते ॥ १-२२-१८  
प्रदातुं तव काकुत्थ्स सदृअशः त्वम् हि पार्थिव ।  
कामम् बहुगुणाः सर्वे त्वयि एते न अत्र संशयः ।१-२२-१९  
तपसा सम्भृते च एते बहु रूपे भविष्यतः ।  
ततो रामो जलम् स्पृष्ट्वा प्रहृष्ट वदनः शुचिः । १-२२-२०  
प्रति जग्राह ते विद्ये महर्षेर् भावित आत्मनः ।  
विद्या समुदितो रामः शुशुभे भीम विक्रमः ॥ १-२२-२१  
सहस्र रश्मिर् भग्वाञ् शरदीव दिवाकरः ।  
गुरु कार्याणि सर्वाणि नियुज्य कुशिक आत्मजे ।  
ऊषुः ताम् रजनीं तत्र सरय्वाम् सुसुखं त्रयः ॥ १-२२-२२  
दशरथ नृइप सूनु सत्तमाभ्याम्  
तृण शयने अनुचिते तदा उषिताभ्याम् ।  
कुशिक सुत वचोऽनुलालिताभ्याम् ।  
सुखमिव सा विबभौ विभावरी च ॥ १-२२-२३  
इति वाल्मीकि रामायणे आदिकाव्ये बाल काण्डे द्वाविंशः सर्गः ॥

---
title: 023 Their sojourn at the confluence of the rivers ganga and sarayu
title_english: 023 Their sojourn at the confluence of the rivers ganga and sarayu

---
प्रभातायां तु शर्वर्याम् विश्वामित्रो महामुनिः ।  
अभ्यभाषत काकुत्स्थौ शयानौ पर्ण संस्तरे ॥ १-२३-१  
कौसल्या सुप्रजा राम पूर्वा सन्ध्या प्रवर्तते ।  
उत्तिष्ठ नर शार्दूल कर्तव्यं दैवमाह्निकम् ॥ १-२३-२  
तस्य ऋषेः परम उदारम् वचः श्रुत्वा नृप नरोत्तमौ ।  
स्नात्वा कृत उदकौ वीरौ जेपतुः परमं जपम् ॥ १-२३-३  
कृत आह्निकौ महावीर्यौ विश्वामित्रं तपोधनम् ।  
अभिवाद्य अति संहृष्टौ गमनाय अभितस्थतुः ॥ १-२३-४  
तौ प्रयान्तौ महावीर्यौ दिव्यं त्रिपथगां नदीम् ।  
ददृशा ते ततः तत्र सरय्वाः सङ्गमे शुभे ॥ १-२३-५  
तत्र आश्रम पदम् पुण्यम् ऋषीणाम् भाविअत आत्मानाम् ।  
बहु वर्ष सहस्राणि तप्यताम् परमं तपः ॥ १-२३-६  
तं दृष्ट्वा परम प्रीतौ राघवौ पुण्यम् आश्रमम् ।  
ऊचतुः तम् महात्मानम् विश्वामित्रम् इदम् वचः ॥ १-२३-७  
कस्य अयम् आश्रमः पुण्यः को नु अस्मिन् वसते पुमान् ।  
भगवञ् श्रोतुम् इच्छावः परं कौतूहलम् हि नौ ॥ १-२३-८  
तयोः तद् वचनम् श्रुत्वा प्रहस्य मुनिपुङ्गवः ।  
अब्रवीत् श्रूयताम् राम यस्य अयम् पूर्व आश्रमः ॥ १-२३-९  
कन्दर्पो मूर्तिमान् आसीत् काम इति उच्यते बुधैः ।  
तपस्यन्तम् इह स्थाणुं नियमेन समाहितम् ॥ १-२३-१०  
कृत उद्वाहं तु देवेशं गच्छन्तम् स मरुद् गणम् ।  
धर्षयामास दुर्मेधा हुं कृतश् च महात्मना ॥ १-२३-११  
अवध्यतश् च रुद्रेण चक्षुषा रघु नन्दन ।  
व्यशीर्यन्त शरीरात् स्वात् सर्व गात्राणि दुर्मतेः ॥ १-२३-१२  
तत्र गात्रम् हतं तस्य निर्दग्धस्य महात्मनः ।  
अशरीरः कृतः कामः क्रोधात् देव ईश्वरेण ह ॥ १-२३-१३  
अनङ्ग इति विख्यातः तदा प्रभृति राघव ।  
स च अङ्ग विषयः श्रीमान् यत्र अङ्गम् स मुमोच ह ॥ १-२३-१४  
तस्य अयम् आश्रमः पुण्यः तस्य इमे मुनयः पुरा ।  
शिष्या धर्मपरा वीर तेषाम् पापं न विद्यते ॥ १-२३-१५  
इह अद्य रजनीम् राम वसेम शुभ दर्शन ।  
पुण्ययोः सरितोः मध्ये श्वः तरिष्यामहे वयम् ॥ १-२३-१६  
अभिगच्छामहे सर्वे शुचयः पुण्यम् आश्रमम् ।  
इह वासः परोऽस्माकम् सुखम् वस्त्यामहे वयम् ॥ १-२३-१७  
स्नाताश् च कृत जप्याश् च हुत हव्या नरोत्तम ।  
तेषाम् संवदतां तत्र तपो दीर्घेण चक्षुषा ॥ १-२३-१८  
विज्ञाय परम प्रीता मुनयो हर्षम् आगमन् ।  
अर्घ्यम् पाद्यं तथा आतिथ्यं निवेद्य कुशिकात्मजे ॥ १-२३-१९  
राम लक्ष्मणयोः पश्चात् अकुर्वन् अतिथि क्रियाम् ।  
सत्कारम् सम् अनुप्राप्य कथाभिः अभिरञ्जयन् ॥१-२३-२०  
यथा अर्हम् अजपन् सन्ध्याम् ऋषयः ते समाहिताः ।  
तत्र वासिभिः आनीता मुनिभिः सुव्रतैः सह ॥ १-२३-२१  
न्यवसन् सुसुखं तत्र काम आश्रम पदे तथा ।  
कथाभिरभिरामभिरभिरमौ नृपात्मजौ । - यद्वा -  
कथाभिः अभि रामभिः अभि रमौ नृप आत्मजौ  
रमयामास धर्मात्मा कौशिको मुनिपुङ्गवः ॥ १-२३-२२  
इति वाल्मीकि रामायणे आदिकाव्ये बाल काण्डे त्रयोविंशः सर्गः ॥

---
title: 024 The legend of deomoness tATaka
title_english: 024 The legend of deomoness tATaka

---
ततः प्रभाते विमले कृत आह्निकम् अरिन्दमौ ।  
विश्वामित्रम् पुरस्कृत्य नद्याः तीरम् उपागतौ ॥ १-२४-१  
ते च सर्वे महात्मानो मुनयः संश्रित व्रताः ।  
उपस्थाप्य शुभां नावम् विश्वामित्रम् अथ अब्रुवन् ॥ १-२४-२  
आरोहतु भवान् नावम् राजपुत्र पुरस्कृतः ।  
अरिष्टं गच्छ पन्थानम् मा भूत् काल विपर्ययः ॥ १-२४-३  
विश्वामित्रः तथा इति उक्त्वा तान् ऋषीन् प्रतिपूज्य च ।  
ततार सहितः ताभ्याम् सरितम् सागरं गमाम् ॥ १-२४-४  
तत्र शुश्राव वै शब्दं तोय संरम्भ वर्धितम् ।  
मध्यम् आगंय तोयस्य तस्य शब्दस्य निश्चयम् ॥ १-२४-५  
ज्ञातु कामो महातेजा सह रामः कनीयसा ।  
अथ रामः सरिन् मध्ये पप्रच्छ मुनि पुङ्गवम् ॥ १-२४-६  
वारिणो भिद्यमानस्य किम् अयं तुमुलो ध्वनिः ।  
राघवस्य वचः श्रुत्वा कौतूहल समन्वितम् ॥ १-२४-७  
कथयामास धर्मात्मा तस्य शब्दस्य निश्चयम् ।  
कैलास पर्वते राम मनसा निर्मितम् परम् ॥ १-२४-८  
ब्रह्मणा नरशार्दूल तेन इदम् मानसम् सरः ।  
तस्मात् सुस्राव सरसः सा अयोध्याम् उपगूहते ॥ १-२४-९  
सरः प्रवृत्ता सरयूः पुण्या ब्रह्म सरश् च्युता ।  
तस्य अयम् अतुलः शब्दो जाह्नवीम् अभिवर्तते ॥ १-२४-१०  
वारि सङ्क्षोभजो राम प्रणामं नियतः कुरु ।  
ताभ्यां तु तावुभौ कृत्वा प्रणामम् अतिधार्मिकौ ॥ १-२४-११  
तीरं दक्षिणम् आसाद्य जग्मतुर् लघु विक्रमौ ।  
स वनं घोर सङ्काशं दृष्ट्वा नरवरात्मजः ॥ १-२४-१२  
अविप्रहतम् ऐक्ष्वाकः पप्रच्छ मुनि पुङ्गवम् ।  
अहो वनम् इदं दुर्गं झिल्लिका गण संयुतम् ॥ १-२४-१३  
भैरवैः श्वापदैः कीर्णम् शकुनैः दारुण आरवैः ।  
नाना प्रकारैः शकुनैः वाश्यद्भिर् भैरव स्वनैः ॥ १-२४-१४  
सिंह व्याघ्र वराहैश् च वारणैश् च अपि शोभितम् ।  
धव अश्वकर्ण ककुभैः बिल्व तिन्दुक पाटलैः ॥ १-२४-१५  
सङ्कीर्णम् बदरीभिश् च किं नु एतत् दारुणम् वनम् ।  
तम् उवाच महातेजा विश्वामित्रो महामुनिः ॥ १-२४-१६  
श्रूयताम् वत्स काकुत्स्थ यस्य एतत् दारुणम् वनम् ।  
एतौ जनपदौ स्फीतौ पूर्वम् आस्तां नरौत्तम ॥ १-२४-१७  
मलदाश् च करूषाश् च देव निर्माण निर्मितौ ।  
पुरा वृत्र वधे राम मलेन समभिप्लुतम् ॥ १-२४-१८  
क्षुधा चैव सहस्राक्षम् ब्रह्म हत्या सम् आविशत् ।  
तम् इन्द्रम् मलिनं देवा ऋषयश् च तपोधनाः ॥ १-२४-१९  
कलशैः स्नापयामासुः मलं च अस्य प्रमोचयन् ।  
इह भूंयाम् मलं दत्त्वा देवाः कारुषम् एव च ॥ १-२४-२०  
शरीरजम् महेन्द्रस्य ततो हर्षम् प्रपेदिरे ।  
निर्मलो निष्करूषश् च शुद्ध इन्द्रो यथा अभवत् ॥ १-२४-२१  
ततो देशस्य सुप्रीतो वरम् प्रादाद् अनुत्तमम् ।  
इमौ जनपदौ स्फीतौ ख्यातिम् लोके गमिष्यतः ॥ १-२४-२२  
मलदाश् च करूषाश् च मम अङ्ग मल धारिणौ ।  
साधु साधविति तं देवाः पाकशासनम् अब्रुवन् ॥ १-२४-२३  
देशस्य पूजां तां दृष्ट्वा कृताम् शक्रेण धीमता ।  
एतौ जनपदौ स्फीतौ दीर्घ कालम् अरिन्दम ॥ १-२४-२४  
मलदाश् च करूषाश् च मुदिता धन धान्यतः ।  
कस्य चित् अथ कालस्य यक्षी काम रूपिणी ॥ १-२४-२५  
बलं नाग सहस्रस्य धारयन्ती तदा हि आभूत् ।  
ताटका नाम भद्रं ते भार्या सुन्दस्य धीमतः ॥ १-२४-२६  
मारीचो राक्षसः पुत्रो यस्याः शक्र पराक्रमः ।  
वृत्त बाहुर् महा शीर्षो विपुला अस्य तनुर् महान् ॥ १-२४-२७  
राक्षसो भैरव आकारो नित्यं त्रासयते प्रजाः ।  
इमौ जनपदौ नित्यम् विनाशयति राघव ॥ १-२४-२८  
मलदांश्च करूषांश्च ताटका दुष्ट चारिणी ।  
सा इयम् पन्थानम् आवृत्य वसति अध्यर्ध योजने ॥ १-२४-२९  
अत एव च गन्तव्यं ताटकाया वनम् यतः ।  
स्व बाहु बलम् आश्रित्य जहि इमां दुष्ट चारिणीम् ॥ १-२४-३०  
मत् नियोगात् इमं देशं कुरु निष्कण्टकम् पुनः ।  
न हि कश्चित् इमं देशम् शक्तो हि आगन्तुम् ईदृशम् ॥ १-२४-३१  
यक्षिण्या घोरया राम उत्सादितम् असह्यया ।  
इति वाल्मीकि रामायणे आदिकाव्ये बाल काण्डे चतुर् विंशः सर्गः ॥

---
title: 025 The legend of deomoness tATaka contd
title_english: 025 The legend of deomoness tATaka contd

---
अथ तस्य अप्रमेयस्य मुनेर् वचनम् उत्तमम् ।  
श्रुत्वा पुरुष शार्दूलः प्रत्युवाच शुभां गिरम् ॥ १-२५-१  
अल्प वीर्या यदा यक्षी श्रूयते मुनिपुङ्गव ।  
कथं नाग सहस्रस्य धारयति अबला बलम् ॥ १-२५-२  
इति उक्त,म् वचनम् श्रुत्वा राघवस्य अमित ओजसा ।  
हर्षयञ् श्लक्ष्णया वचा स लक्ष्मणम् अरिन्दमम् ॥ १-२५-३  
विश्वामित्रोऽब्रवीत् वाक्यम् शृणु येन बलोत्कटा ।  
वर दान कृतम् वीर्यं धारयति अबला बलम् ॥ १-२५-४  
पूर्वम् आसीत् महा यक्षः सुकेतुर् नाम वीर्यवान् ।  
अनपत्यः शुभाचारः स च तेपे महत् तपः ॥ १-२५-५  
पितामहः तु सुप्रीतः तस्य यक्षपतेः तदा ।  
कन्या रत्नं ददौ राम ताटकां नाम नामतः ॥ १-२५-६  
ददौ नाग सहस्रस्य बलं च अस्याः पितामहः ।  
न तु एव पुत्रम् यक्षाय ददौ च असौ महायशाः ॥ १-२५-७  
कस्यचित् तु अथ कालस्य यक्षी पुत्रम् व्यजायत ।  
मारीचं नाम दुर्धर्षम् यः शापात् राक्षसोऽभवत् ॥१-२५-९  
सुन्दे तु निहते राम सा अगस्त्यम् ऋषि सत्तमम् ।  
ताटका सह पुत्रेण प्रधर्षयितुम् इच्छति ॥ १-२५-१०  
भक्षार्थं जात संरम्भा गर्जन्ती सा अभ्यधावत ।  
आपतन्तीं तु तां दृष्ट्वा अगस्त्यो भगवान् ऋषिः ॥ १-२५-११  
राक्षसत्वम् भजस्व इति मारीचम् व्याजहार सः ।  
अगस्त्यः परम अमर्षः ताटकाम् अपि शप्तवान् ॥ १-२५-१२  
पुरुषादी महायक्षी विरूपा विकृत आनना ।  
इदम् रूपम् विहायाशु दारुणम् रूपम् अस्तु ते ॥ १-२५-१३  
सैषा शाप कृताम् अर्षा ताटका क्रोध मूर्छिता ।  
देशम् उत्सादयति एनम् अगस्त्या चरितम् शुभम् ॥ १-२५-१४  
एनाम् राघव दुर्वृत्ताम् यक्षीम् परम दारुणाम् ।  
गो ब्राह्मण हितार्थाय जहि दुष्ट पराक्रमाम् ॥ १-२५-१५  
न हि एनाम् शाप संसृष्टां कश्चित् उत्सहते पुमान् ।  
निहन्तुं त्रिषु लोकेषु त्वाम् ऋते रघु नन्दन ॥ १-२५-१६  
न हि ते स्त्री वध कृते घृणा कार्या नरोत्तम ।  
चातुर् वर्ण्य हितार्थाम् हि कर्तव्यम् राज सूनुना ॥ १-२५-१७  
नृशंसम् अनृशंसम् वा प्रजा रक्षण कारणात् ।  
पातकम् वा सदोषम् वा कर्तव्यम् रक्षता सदा ॥ १-२५-१८  
राज्य भार नियुक्तानाम् एष धर्मः सनातनः ।  
अधर्ंयां जहि काकुत्स्थ धर्मो हि अस्यां न विद्यते ॥ १-२५-१९  
श्रूयते हि पुरा शक्रो विरोचन सुतां नृप ।  
पृथिवीम् हन्तुम् इच्छन्तीम् मन्थराम् अभ्यसूदयत् ॥ १-२५-२०  
विष्णुना च पुरा राम भृगु पत्नी पतिव्रता ।  
अनिन्द्रम् लोकम् इच्छन्ती काव्यमाता निषूदिता ॥ १-२५-२१  
एतैश् च अन्यैश् च बहुभी राजपुत्रैः महात्मभिः ।  
अधर्म सहिता नार्यो हताः पुरुषसत्तमैः ।  
तस्माद् एनां घृणां त्यक्त्वा जहि मत् शासनान् नृप ॥ १-२५-२२  
इति वाल्मीकि रामायणे आदिकाव्ये बाल काण्डे पञ्चविंशः सर्गः ॥

---
title: 026 Elimination of demoness tATaka
title_english: 026 Elimination of demoness tATaka

---
मुनेर् वचनम् अक्लीबम् श्रुत्वा नरवरात्मजः ।  
राघवः प्राञ्जलिर् भूत्वा प्रत्युवाच दृढव्रतः ॥ १-२६-१  
पितुर् वचन निर्देशात् पितुर् वचन गौरवात् ।  
वचनं कौशिकस्य इति कर्तव्यम् अविशङ्कया ॥ १-२६-२  
अनुशिष्टो अस्मि अयोध्यायां गुरु मध्ये महात्मना ।  
पित्रा दशरथेन अहं न अवज्ञेयं च तद् वचः ॥ १-२६-३  
सोऽहम् पितुर्वचः श्रुत्वा शासनाद् ब्रह्म वादिनः ।  
करिष्यामि न सन्देहः ताटका वधम् उत्तमम् ॥ १-२६-४  
गो ब्राह्मण हितार्थाय देशस्य च हिताय च ।  
तव चैव अप्रमेयस्य वचनं कर्तुम् उद्यतः ॥ १-२६-५  
एवम् उक्त्वा धनुर्मध्ये बध्वा मुष्टिम् अरिन्दमः ।  
ज्या घोषम् अकरोत् तीव्रं दिशः शब्देन नादयन् ॥ १-२६-६  
तेन शब्देन वित्रस्ताः ताटका वन वासिनः ।  
ताटका च सुसङ्क्रुद्धा तेन शब्देन मोहिता ॥ १-२६-७  
तम् शब्दम् अभिनिध्याय राक्षसी क्रोध मूर्चिता ।  
श्रुत्वा च अभ्यद्रवत् क्रुद्धा यत्र शब्दो विनिस्सृतः ॥ १-२६-८  
तां दृष्ट्वा राघवः क्रुद्धाम् विकृताम् विकृत आननाम् ।  
प्रमाणेन अति वृद्धां च लक्ष्मणम् सोऽभ्यभाषत ॥ १-२६-९  
पश्य लक्ष्मण यक्षिण्या भैरवं दारुणम् वपुः ।  
भिद्येरन् दर्शनात् अस्या भीरूणाम् हृदयानि च ॥ १-२६-१०  
एताम् पश्य दुराधर्षाम् माया बल समन्विताम् ।  
विनिवृत्तां करोमि अद्य हृत कर्णाग्र नासिकाम् ॥ १-२६-११  
न हि एनाम् उत्सहे हन्तुम् स्त्री स्वभावेन रक्षिताम् ।  
वीर्यं च अस्या गतिं च एव हन्यताम् इति मे मतिः ॥ १-२६-१२  
एवम् ब्रुवाणे रामे तु ताटका क्रोध मूर्छिता ।  
उद्यंय बाहूं गर्जन्ती रामम् एव अभ्यधावत ॥ १-२६-१३  
विश्वामित्रस्तु ब्रह्मर्षिः हुङ्कारेणा अभिभर्त्स्य ताम् ।  
स्वस्ति राघवयोः अस्तु जयं च एव अभ्यभाषत ॥ १-२६-१४  
उद् धुन्वाना रजो घोरं ताटका राघवौ उभौ ।  
रजो मेघेन महता मुहूर्तम् सा व्यमोहयत् ॥ १-२६-१५  
ततो मायाम् समास्थाय शिला वर्षेण राघवौ ।  
अवाकिरत् सुमहता ततश् चुक्रोध राघवः ॥ १-२६-१६  
शिला वर्षम् महत् तस्याः शर वर्षेण राघवः ।  
प्रतिवार्यो अपधावन्त्याः करौ चिच्छेद पत्रिभिः ॥ १-२६-१७  
ततश् च्छिन्न भुजाम् श्रान्ताम् अभ्याशे परिगर्जतीम् ।  
सौमित्रिः अकरोत् क्रोधात् हृत कर्णाग्र नासिकाम् ॥ १-२६-१८  
काम रूपधरा सा तु कृत्वा रूपाणि अनेकशः ।  
अन्तर्धानं गता यक्षी मोहयन्ति स्व मायया ॥ १-२६-१९  
अश्म वर्षम् विमुञ्चन्ती भैरवम् विचचार सा ॥  
ततः तौ अश्म वर्षेण कीर्यमाणौ समन्ततः ॥ १-२६-२०  
दृष्ट्वा गाधि सुतः श्रीईमान् इदम् वचनम् अब्रवीत् ।  
अलं ते घृणया राम पापा एषा दुष्ट चारिणी ॥ १-२६-२१  
यज्ञ विघ्न करी यक्षी पुरा वर्धेत मायया ।  
वध्यतां तावत् एव एषा पुरा सन्ध्या प्रवर्तते ॥ १-२६-२२  
रक्षांसि सन्ध्या काले तु दुर्धर्षाणि भवन्ति हि ।  
इति उक्तः स तु ताम् यक्षीम् अश्म वृष्ट्या अभिवर्षणीम् ॥ १-२६-२३  
दर्शयञ् शब्द वेधित्वं ताम् रुरोध स सायकैः ।  
सा रुद्धा बाण जालेन माया बल समन्विता ॥ १-२६-२४  
अभि दुद्राव काकुत्स्थम् लक्षमणं च विनेषुदी ॥  
ताम् आपतन्तीम् वेगेन विक्रान्ताम् अशनीम् इव ॥ १-२६-२५  
शरेण उरसि विव्याध सा पपात ममार च ।  
ताम् हताम् भीम सङ्काशां दृष्ट्वा सुरपतिः तदा ॥ १-२६-२६  
साधु साध्विति काकुत्स्थम् सुराश् च अपि अभिपूजयन् ।  
उवाच परम प्रीतः सहस्राक्षः पुरन्दरः ॥ १-२६-२७  
सुराश् च सर्वे संहृष्टा विश्वामित्रम् अथ अब्रुवन् ।  
मुने कौशिक भद्रं ते सह इन्द्राः सर्वे मरुद् गणाः ॥ १-२६-२८  
तोषिताः कर्मणा अनेन स्नेहं दर्शय राघवे ।  
प्रजापतेः कृशाश्वस्य पुत्रान् सत्य पराक्रमान् ॥ १-२६-२९  
तपो बल भृतो ब्रह्मन् राघवाय निवेदय ।  
पात्रभूतश् च ते ब्रह्मन् तव अनुगमने रतः ॥ १-२६-३०  
कर्तव्यम् सुमहत् कर्म सुराणाम् राज सूनुना ।  
एवम् उक्त्वा सुराः सर्वे जग्मुर् हृष्टा विहायसम् ॥ १-२६-३१  
विश्वामित्रम् पूजयन् ततः सन्ध्या प्रवर्तते ।  
ततो मुनिवरः प्रीतः ताटका वध तोषितः ॥ १-२६-३२  
मूर्ध्नि रामम् उपाघ्राय इदम् वचनम् अब्रवीत् ।  
इह अद्य रजनीम् राम वसाम शुभ दर्शन ॥ १-२६-३३  
श्वः प्रभाते गमिष्यामः तद् आश्रम पदम् मम ।  
विश्वामित्रः वचः श्रुत्वा हृष्टो दशरधात्मजः ॥ १-२६-३४  
उवास रजनीं तत्र ताटकाया वने सुखम् ।  
मुक्त शापम् वनं तत् च तस्मिन् एव तत् आहनि ।  
रमणीयम् विबभ्राज यथा चैत्र रथम् वनम् ॥ १-२६-३५  
निहत्य ताम् यक्ष सुताम् स रामः  
प्रशस्यमानः सुर सिद्ध सन्घैः ।  
उवास तस्मिन् मुनिना सह एव  
प्रभात वेलाम् प्रति बोध्यमानः ॥ १-२६-३६  
इति वाल्मीकि रामायणे आदिकाव्ये बाल काण्डे षड्विंशः सर्गः
---
title: 027 vishvAmitra endows rAma with supernatural missiles
title_english: 027 vishvAmitra endows rAma with supernatural missiles

---
अथ ताम् रजनीम् उष्य विश्वामिरो महायशाः ।  
प्रहस्य राघवम् वाक्यम् उवाच मधुर स्वरम् ॥ १-२७-१  
परितुष्टो अस्मि भद्रं ते राजपुत्र महायशः ।  
प्रीत्या परमया युक्तो ददामि अस्त्राणि सर्वशः ॥ १-२७-२  
देव असुर गणान् वा अपि स गन्धर्व उरगान् भुवि ।  
यैः अमित्रान् प्रसह्य आजौ वशीकृत्य जयिष्यसि ॥ १-२७-३  
तानि दिव्यानि भद्रं ते ददामि अस्त्राणि सर्वशः ।  
दण्ड चक्रम् महत् दिव्यं तव दास्यामि राघव ॥ १-२७-४  
धर्म चक्रं ततो वीर काल चक्रं तथैव च ।  
विष्णु चक्रं तथा अति उग्रम् ऐन्द्रं चक्रं तथैव च ॥ १-२७-५  
वज्रम् अस्त्रं नरश्रेष्ठ शैवम् शूलवरं तथा ।  
अस्त्रम् ब्रह्मशिरश् च एव ऐषीकम् अपि राघव ॥ १-२७-६  
ददामि ते महाबाहो ब्राह्मम् अस्त्रम् अनुत्तमम् ।  
गदे द्वे चैव काकुत्स्थ मोदकी शिखरी शुभे ॥ १-२७-७  
प्रदीप्ते नरशार्दूल प्रयच्छामि नृपाअत्मज ।  
धर्म पाशम् अहम् राम काल पाशं तथैव च ॥ १-२७-८  
वारुणम् पाशम् अस्त्रं च ददामि अहम् अनुत्तमम् ।  
अशनी द्वे प्रयच्छामि शुष्क आर्द्रे रघुनन्दन ॥ १-२७-९  
ददामि च अस्त्रम् पैनाकम् अस्त्रं नारायणं तथा ।  
आग्नेयम् अस्त्रं दयितम् शिखरं नाम नामतः ॥ १-२७-१०  
वायव्यम् प्रथमं नाम ददामि तव च अनघ ।  
अस्त्रम् हयशिरः नाम क्रौञ्चम् अस्त्रं तथैव च ॥ १-२७-११  
शक्ति द्वयं च काकुत्स्थ ददामि तव राघव ।  
कङ्कालम् मुसलं घोरं कापालम् अथ किन्किणीम् ॥ १-२७-१२  
वधार्थम् राक्षसाम् यानि ददामि एतानि सर्वशः ।  
वैद्याधरम् महा अस्त्रं च नन्दनं नाम नामतः ॥ १-२७-१३  
असि रत्नम् महाबाहो ददामि नृवरात्मज ।  
गान्धर्वम् अस्त्रं दयितम् मोहनं नाम नामतः ॥ १-२७-१४  
प्रस्वापनम् प्रशमनं दद्मि सौंयं च राघव ।  
वर्षणम् शोषणं चैव सन्तापन विलापने ॥ १-२७-१५  
मादनं चैव दुर्धर्षं कन्दर्प दयितं तथा ।  
गान्धर्वम् अस्त्रं दयितम् मानवं नाम नामतः ॥ १-२७-१६  
पैशाचम् अस्त्रं दयितम् मोहनं नाम नामतः ।  
प्रतीच्छ नरशार्दूल राजपुत्र महायशः ॥ १-२७-१७  
तामसं नरशार्दूल सौमनं च महाबलम् ।  
संवर्तं चैव दुर्धर्षम् मौसलं च नृपात्मज ॥ १-२७-१८  
सत्यम् अस्त्रम् महाबाहो तथा मायामयम् परम् ।  
सौरं तेजःप्रभं नाम पर तेजो अपकर्षणम् ॥ १-२७-१९  
सोम अस्त्रम् शिशिरं नाम त्वाष्ट्रम् अस्त्रम् सुदारुरणम् ।  
दारुणं च भगस्य अपि शितेषुम् अथ मानवम् ॥ १-२७-२०  
स्थितः तु प्राङ्मुखो भूत्वा शुचिर् मुनिवरः तदा ।  
ददौ रामाय सुप्रीतो मन्त्र ग्रामम् अनुत्तमम् ॥ १-२७-२२  
सर्व सङ्ग्रहणम् एषां दैवतैः अपि दुर्लभम् ।  
तानि अस्त्राणि तदा विप्रो राघवाय न्यवेदत् ॥१-२७-२३  
जपतः तु मुनेः तस्य विश्वामित्रस्य धीमतः ।  
उपतस्थुः महा अर्हाणि सर्वाणि अस्त्राणि राघवम् ॥ १-२७-२४  
ऊचुश् च मुदिता रामम् सर्वे प्राञ्जलयः तदा ।  
इमे च परमोदार किङ्कराः तव राघव ॥ १-२७-२५  
यद् यद् इच्छसि भद्रन् ते तत् सर्वं करवाम वै ।  
ततो राम प्रसन्न आत्मा तैः इति उक्तो महाबलैः ॥ १-२७-२६  
प्रतिगृह्य च काकुत्स्थः समालभ्य च पाणिना ।  
मनसा मे भविष्यध्वम् इति तानि अभ्यचोदयत् ॥ १-२७-२७  
ततः प्रीत मना रामो विश्वामित्रम् महामुनिम् ।  
अभिवाद्य महातेजा गमनाय उपचक्रमे ॥ १-२७-२८  
इति वाल्मीकि रामायणे आदि काव्ये बाल काण्डे सप्तविंशः सर्गः
---
title: 028 vishvAmitra teaches rAma about annulment of missiles
title_english: 028 vishvAmitra teaches rAma about annulment of missiles

---
प्रतिगृह्य ततः अस्त्राणि प्रहृष्ट वदनः शुचिः ।  
गच्छन् एव च काकुत्स्थो विश्वामित्रम् अथ अब्रवीत् ॥ १-२८-१  
गृहीत अस्त्रो अस्मि भगवन् दुराधर्षः सुरैः अपि ।  
अस्त्राणां तु अहम् इच्छामि संहारम् मुनिपुङ्गव ॥ १-२८-२  
एवम् ब्रुवति काकुत्स्थे विश्वामित्रो महा तपाः ।  
संहारान् व्याजहार अथ धृतिमान् सुव्रतः शुचिः ॥ १-२८-३  
सत्यवन्तम् सत्य कीर्तिं धृष्टम् रभसम् एव च ।  
प्रतिहारतरं नाम पराङ्मुखम् अवाङ्मुखम् ॥ १-२८-४  
लक्ष्या अलक्ष्याः इमौ चैव दृढ नाभ सुनाभकौ ।  
दशाक्ष शतवक्त्रौ च दश शीर्ष शत उदरौ ॥ १-२८-५  
पद्मनाभ महानाभौ दुन्दुनाभ स्वनाभकौ ।  
ज्योतिषम् शकुनं चैव नैराश्य विमलौ उभौ ॥ १-२८-६  
यौगन्धर विनिद्रौ च दैत्य प्रमधनौ तथा ।  
शुचि बाहुर् महाबाहुर् निष्कलि विरुचर् तथा  
सार्चिर्माली धृतिमाली वृत्तिमान् रुचिरः तथा ॥ १-२८-७  
पित्र्यः सौमनसश् चैव विधूत मकरौ उभौ ।  
परवीरम् रतिं चैव धन धान्यौ च राघव ॥ १-२८-८  
कामरूपं कामरुचिम् मोहम् आवरणं तथा ।  
जृम्भकम् सर्पनाथं च पन्थान वरणौ तथा ॥ १-२८-९  
कृशाश्व तनयान् राम भास्वरान् काम रूपिणः ।  
प्रतीच्छ मम भद्रं ते पात्र भूतोऽसि राघव ॥ १-२८-१०  
बाढम् इति एव काकुत्स्थ प्रहृष्टेन अन्तरात्मना ।  
दिव्य भास्वर देहाश् च मूर्तिमन्तः सुखप्रदाः ॥ १-२८-११  
केचिद् अङ्गार सदृशाः केचिद् धूम उपमाः तथा ।  
चन्द्र अर्क सदृशाः केचित् प्रह्व अञ्जलि पुटाः तथा ॥ १-२८-१२  
रामम् प्राञ्जलयो भूत्वा अब्रुवन् मधुर भाषिणः ।  
इमे स्म नरशार्दूल शाधि किं करवाम ते ॥ १-२८-१३  
गंयताम् इति तान् आह यथा इष्टम् रघुनन्दनः ।  
मानसाः कार्य कालेषु साहाय्यम् मे करिष्यथ ॥ १-२८-१४  
अथ ते रामम् आमन्त्र्य कृत्वा च अपि प्रदक्षिणम् ।  
एवम् अस्तविति काकुत्स्थम् उक्त्वा जग्मुः यथाआगतम् ॥ १-२८-१५  
स च तान् राघवो ज्ञात्वा विश्वामित्रम् महामुनिम् ।  
गच्छन् एव अथ मधुरम् श्लक्ष्णम् वचनम् अब्रवीत् ॥ १-२८-१६  
किम् एतन् मेघ सङ्काशम् पर्वतस्य अविदूरतः ।  
वृक्ष खण्डम् इतो भाति परं कौतूहलम् हि मे ॥ १-२८-१७  
दर्शनीयम् मृगाअकीर्णम् मनोहरम् अतीव च ।  
नाना प्रकारैः शकुनैः वल्गुभाषैः अलङ्कृतम् ॥ १-२८-१८  
निःसृताः स्म मुनिश्रेष्ठ कान्तारात् रोमहर्षणात् ।  
अनया तु अवगच्छामि देशस्य सुखवत्तया ॥ १-२८-१९  
सर्वम् मे शंस भगवन् कस्य आश्रम पदं तविदम् ।  
सम्प्राप्ताः यत्र ते पापाः ब्रह्मघ्नाः दुष्ट चारिणः । १-२८-२०  
तव यज्ञस्य विघ्नाय दुरात्मनो महामुनेः ।  
भगवन् तस्य को देशः सा यत्र तव याज्ञिकी ॥ १-२८-२१  
रक्षितव्या क्रिया ब्रह्मन् मया वध्याश् च राक्षसाः ।  
एतत् सर्वम् मुनिश्रेष्टः श्रोतुम् इच्छामि अहम् प्रभो ॥ १-२८-२२  
इति वाल्मीकि रामायणे आदि काव्ये बाल काण्डे अष्टाविंशः सर्गः
---
title: 029 Legend of vAmana narrated
title_english: 029 Legend of vAmana narrated

---
अथ तस्य अप्रमेयस्य वचनम् परिपृच्छतः ।  
विश्वामित्रो महातेजा व्याख्यातुम् उपचक्रमे ॥ १-२९-१  
इह राम महाबाहो विष्णुर् देव नमस्कृत ।  
वर्षाणि सुबहूनि इह तथा युग शतानि च ॥ १-२९-२  
तपश् चरण योगार्थम् उवास सु महातपाः ।  
एष पूर्व आश्रमो राम वामनस्य महात्मनः ॥ १-२९-३  
सिद्ध आश्रम इति ख्यातः सिद्धो हि अत्र महातपाः ।  
एतस्मिन् एव काले तु राजा वैरोचनिर् बलिः ॥ १-२९-४  
निर्जित्य दैवत गणान् स इन्द्रान् स मरुद् गणान् ।  
कारयामास तद् राज्यं त्रिषु लोकेषु विश्रुतः ॥ १-२९-५  
यज्ञं चकार सुमहान् असुरेन्द्रो महाबलः ।  
बलेः तु यजमानस्य देवाः साग्नि पुरोगमाः ।  
समागंय स्वयं चैव विष्णुम् ऊचुः इह आश्रमे ॥ १-२९-६  
बलिः वैरोचनिः विष्णो यजते यज्ञम् उत्तमम् ।  
असमाप्त व्रते तस्मिन् स्व कार्यम् अभिपद्यताम् ॥ १-२९-७  
ये च एनम् अभिवर्तन्ते याचितार इतः ततः ।  
यत् च यत्र यथावत् च सर्वं तेभ्यः प्रयच्छति ॥ १-२९-८  
स त्वम् सुर हितार्थाय माया योगम् उपाश्रितः ।  
वामनत्वं गतो विष्णो कुरु कल्याणम् उत्तमम् ॥ १-२९-९  
एतस्मिन् अनन्तरे राम काश्यपो अग्नि सम प्रभः ।  
अदित्या सहितः राम दीप्यमान इव ओजसा ॥ १-२९-१०  
देवी सहायो भगवन् दिव्यम् वर्ष सहस्रकम् ।  
व्रतम् समाप्य वरदं तुष्टाव मधुसूदनम् ॥ १-२९-११  
तपोमयं तपोराशिं तपोमूर्तिं तपात्मकम् ।  
तपसा त्वाम् सुतप्तेन पश्यामि पुरोषोत्तमम् ॥ १-२९-१२  
शरीरे तव पश्यामि जगत् सर्वम् इदम् प्रभो ।  
त्वम् अनादिः अनिर्देश्यः त्वाम् अहम् शरणं गतः ॥ १-२९-१३  
तम् उवाच हरिः प्रीतः कश्यपं धूत कल्मषम् ।  
वरम् वरय भद्रं ते वर अर्हः असि मतो मम ॥ १-२९-१४  
तत् श्रुत्वा वचनं तस्य मारीचः कश्यपो अब्रवीत् ।  
अदित्या देवतानां च मम च एव अनुयाचितम् ॥ १-२९-१५  
वरम् वरद सुप्रीतो दातुम् अर्हसि सुव्रत ।  
पुत्रत्वं गच्छ भगवन् अदित्या मम च अनघ ॥ १-२९-१६  
भ्राता भव यवीयान् त्वम् शक्रस्य असुरसूदन ।  
शोक आर्तानां तु देवानाम् साहाय्यं कर्तुम् अर्हसि ॥ १-२९-१७  
अयम् सिद्ध आश्रमो नाम प्रसादात् ते भविष्यति ।  
सिद्धे कर्मणि देवेश उत्तिष्ठ भगवन् इतः ॥ १-२९-१८  
अथ विष्णुर् महातेजाअ आदित्याम् समजायत ।  
वामनम् रूपम् आस्थाय वैरोचनिम् उपागमत् ॥ १-२९-१९  
त्रीन् पादान् अथ भिक्षित्वा प्रतिगृह्य च मेदिनीम् ।  
आक्रंय लोकान् लोकार्थो सर्व लोक हिते रतः ॥ १-२९-२०  
महेन्द्राय पुनः प्रादात् नियंय बलिम् ओजसा ।  
त्रैलोक्यम् स महातेजाश् चक्रे शक्र वशम् पुनः ॥ १-२९-२१  
तेन एव पूर्वम् आक्रान्त आश्रमः श्रम नाशनः ।  
मया अपि भक्त्या तस्य एव वामनस्य उपभुज्यते ॥ १-२९-२२  
एनम् आश्रमम् आयान्ति राक्षसा विघ्न कारिणः ।  
अत्र ते पुरुषव्याघ्र हन्तव्या दुष्ट चारिणः ॥ १-२९-२३  
अद्य गच्छामहे राम सिद्धाश्रमम् अनुत्तमम् ।  
तत् आश्रम पदं तात तव अपि एतद् यथा मम ॥ १-२९-२४  
इति उक्त्वा परम प्रीतो गृह्य रामम् स लक्ष्मणम् ।  
प्रविशन् आश्रम पदम् व्यरोचत महामुनिः ।  
शशी इव गत नीहारः पुनर्वसु समन्वितः ॥ १-२९-२५  
तं दृष्ट्वा मुनयः सर्वे सिद्धाश्रम निवासिनः ।  
उत्पत्योत्पत्य सहसा विश्वामित्रम् अपूजयन् ॥ १-२९-२६  
यथा अर्हं चक्रिरे पूजाम् विश्वामित्राय धीमते ।  
तथैव राज पुत्राभ्याम् अकुर्वन् अतिथि क्रियाम् ॥ १-२९-२७  
मुहूर्तम् अथ विश्रान्तौ राज पुत्रौ अरिन्दमौ ।  
प्राञ्जली मुनि शार्दूलम् ऊचतू रघुनन्दनौ ॥ १-२९-२८  
अद्य एव दीक्षाम् प्रविश भद्रं ते मुनिपुङ्गव ।  
सिद्धाश्रमो अयम् सिद्धः स्यात् सत्यम् अस्तु वचः तव ॥ १-२९-२९  
एवम् उक्तो महातेजा विश्वामित्रो महानृषिः ।  
प्रविवेश तदा दीक्षां नियतो नियतेन्द्रियः ॥ १-२९-३०  
कुमारौ एव ताम् रात्रिम् उषित्वा सुसमाहितौ ।  
प्रभात काले च उत्थाय पूर्वाम् सन्ध्याम् उपास्य च ॥ १-२९-३१  
प्रशुची परं जाप्यम् समाप्य नियमेन च ।  
हुत अग्निहोत्रम् आसीनम् विश्वमित्रम् अवन्दताम् ॥ १-२९-३२  
इति वाल्मीकि रामायणे आदि काव्ये बाल काण्डे एकोन त्रिंशः सर्गः
---
title: 030 Legend of siddha Ashrama
title_english: 030 Legend of siddha Ashrama

---
अथ तौ देश कालज्ञौ राजपुत्रौ अरिन्दमौ ।  
देशे काले च वाक्यज्ञौ अब्रूतां कौशिकम् वचः ॥ १-३०-१  
भगवञ् श्रोतुम् इच्छावो यस्मिन् काले निशाचरौ ।  
संरक्षणीयौ तौ ब्रूहि न अतिवर्तेत तत् क्षणम् ॥ १-३०-२  
एवम् ब्रुवाणौ काकुत्स्थौ त्वरमाणौ युयुत्सया ।  
सर्वे ते मुनयः प्रीताः प्रशशंसुर् नृपात्मजौ ॥ १-३०-३  
अद्य प्रभृति षट् रात्रम् रक्षतम् राघवौ युवाम् ।  
दीक्षां गतो हि येष मुनिर् मौनित्वं च गमिष्यति ॥ १-३०-४  
तौ तु तद् वचनम् श्रुत्वा राजपुत्रौ यशस्विनौ ।  
अनिद्रौ षट् अहोरात्रं तपोवनम् अरक्षताम् ॥ १-३०-५  
उपासां चक्रतुर् वीरौ यत्तौ परम धन्विनौ ।  
ररक्षतुर् मुनिवरम् विश्वामित्रम् अरिन्दमौ ॥ १-३०-६  
अथ काले गते तस्मिन् षष्ठे अहनि तदा आगते ।  
सौमित्रम् अब्रवीद् रामो यत्तो भव समाहितः ॥ १-३०-७  
रामस्य एवम् ब्रुवाणस्य त्वरितस्य युयुत्सया ।  
प्रजज्वाल ततो वेदिः स उपाध्याय पुरोहिता ॥ १-३०-८  
स दर्भ चमस स्रुक्का स समित् कुसुमोच्चया ।  
विश्वामित्रेण सहिता वेदिर् जज्वाल स ऋत्विजा ॥ १-३०-९  
मन्त्रवत् च यथा न्यायम् यज्ञो असौ सम्प्रवर्तते ।  
आकाशे च महाञ् शब्दः प्रादुर् आसीत् भयानकः ॥ १-३०-१०  
आवार्य गगनम् मेघो यथा प्रावृषि दृश्यते ।  
तथा मायाम् विकुर्वाणौ राक्षसौ अभ्यधावताम् ॥ १-३०-११  
मारीचश् च सुबाहुश् च तयोर् अनुचराः तथा ।  
आगंय भीम सङ्काशा रुधिर ओघान् अवासृजन् ॥ १-३०-१२  
तां तेन रुधिर ओघेण वेदीम् वीक्ष्य समुक्षिताम् ।  
सहसा अभिद्रुतो रामः तान् अपश्यत् ततो दिवि ॥ १-३०-१३  
तौ आपतन्तौ सहसा दृष्ट्वा राजीव लोचनः ।  
लक्ष्मणं तौ अभिसम्प्रेक्ष्य रामो वचनम् अब्रवीत् ॥ १-३०-१४  
पश्य लक्ष्मण दुर्वृत्तान् राक्षसान् पिशित अशनान् ।  
मानवास्त्र समाधूतान् अनिलेन यथा घनान् ॥ १-३०-१५  
करिष्यामि न सन्देहो न उत्सहे हन्तुम् ईदृशान् ।  
इति उक्त्वा वचनम् रामश् चापे सन्धाय वेगवान् ॥ १-३०-१६  
मानवम् परम उदारम् अस्त्रम् परम भास्वरम् ।  
चिक्षेप परम क्रुद्धो मारीच उरसि राघवः ॥ १-३०-१७  
स तेन परमास्त्रेण मानवेन समाहितः ।  
सम्पूर्णम् योजन शतं क्षिप्तः सागर सम्प्लवे ॥ १-३०-१८  
विचेतनम् विघूर्णन्तम् शीतेषु बल पीडितम् ।  
निरस्तं दृश्य मारीचम् रामो लक्ष्मणम् अब्रवीत् ॥ १-३०-१९  
पश्य लक्ष्मण शीतेषुम् मानवम् मनु संहितम् ।  
मोहयित्वा नयति एनं न च प्राणैर् व्ययुज्यत ॥ १-३०-२०  
इमान् अपि वधिष्यामि निर्घृणान् दुष्ट चारिणः ।  
राक्षसान् पाप कर्मस्थान् यज्ञ घ्नान् रुधिर अशनान् ॥ १-३०-२१  
इति उक्त्वा लक्ष्मणं च अशु लाघवं दर्शयन् इव ।  
सङ्गृह्य सुमहत् च अस्त्रम् आग्नेयम् रघुनन्दनः ।  
सुबाहु उरसि चिक्षेप स विद्धः प्रापतत् भुवि ॥ १-३०-२२  
शेषान् वायव्यम् आदाय निजघान महायशाः ।  
राघवः परमोदारो मुनीनाम् मुदम् आवहन् ॥ १-३०-२३  
स हत्वा राक्षसान् सर्वान् यज्ञ घ्नान् रघुनन्दनः ।  
ऋषिभिः पूजितः तत्र यथा इन्द्रो विजये पुरा ॥ १-३०-२४  
अथ यज्ञे समाप्ते तु विश्वामित्रो महामुनिः ।  
निरीतिका दिशो दृष्ट्वा काकुत्स्थम् इदम् अब्रवीत् ॥ १-३०-२५  
कृतार्थो अस्मि महाबाहो कृतं गुरु वचः त्वया ।  
सिद्धाश्रमम् इदम् सत्यं कृतम् वीर महायशः ।  
स हि रामम् प्रशस्य एवं ताभ्याम् सन्ध्याम् उपागमत् ॥ १-३०-२६  
इति वाल्मीकि रामायणे आदि काव्ये बाल काण्डे त्रिंशः सर्गः
---
title: 031 rAma safeguards vishvAmitra s vedic ritual
title_english: 031 rAma safeguards vishvAmitra s vedic ritual

---
अथ ताम् रजनीं तत्र कृतार्थौ राम लक्षणौ ।  
ऊषतुर् मुदितौ वीरौ प्रहृष्टेन अन्तरात्मना ॥ १-३१-१  
प्रभातायां तु शर्वर्यां कृत पौर्व अह्णिक क्रियौ ।  
विश्वामित्रम् ऋषीं च अन्यान् सहितौ अभिजग्मतुः ॥ १-३१-२  
अभिवाद्य मुनि श्रेष्ठं ज्वलन्तम् इव पावकम् ।  
ऊचतुर् परमोदारम् वाक्यम् मधुर भाषिणौ ॥ १-३१-३  
इमौ स्म मुनि शार्दूल किङ्करौ समुपस्थितौ ।  
आज्ञापय मुनिश्रेष्ठ शासनं करवाव किम् ॥ १-३१-४  
एवम् उक्ते तयोः वाक्यम् सर्व एव महर्षयः ।  
विश्वामित्रम् पुरस्कृत्य रामम् वचनम् अब्रुवन् ॥ १-३१-५  
मैथिलस्य नरश्रेष्ठ जनकस्य भविष्यति ।  
यज्नः परम धर्मिष्ठः तत्र यास्यामहे वयम् ॥ १-३१-६  
त्वं चैव नरशार्दूल सह अस्माभिर् गमिष्यसि ।  
अद्भुतं च धनू रत्नं तत्र त्वं द्रष्टुम् अर्हसि ॥ १-३१-७  
तद्धि पूर्वं नरश्रेष्ठ दत्तम् सदसि दैवतैः ।  
अप्रमेय बलं घोरम् मखे परम भास्वरम् ॥ १-३१-८  
न अस्य देवा न गन्धर्वा न असुरा न च राक्षसाः ।  
कर्तुम् आरोपणम् शक्ता न कथञ्चन मानुषाः ॥ १-३१-९  
धनुषस्य तस्य वीर्यम् हि जिज्ञासन्तो महीक्षितः ।  
न शेकुर् आरोपयितुम् राजपुत्रा महाबलाः ॥ १-३१-१०  
तद् धनुर् नरशार्दूल मैथिलस्य महात्मनः ।  
तत्र द्रक्ष्यसि काकुत्स्थ यज्ञं च परम अद्भुतम् ॥ १-३१-११  
तद्धि यज्ञ फलं तेन मैथिलेन उत्तमं धनुः ।  
याचितं नर शार्दूल सुनाभम् सर्व दैवतैः ॥ १-३१-१२  
आयागभूतं नृपतेः तस्य वेश्मनि राघव ।  
अर्चितम् विविधैः गन्धैः धूपैश् च अगुरु गन्ध्भिः ॥ १-३१-१३  
एवम् उक्त्वा मुनिवरः प्रस्थानम् अकरोत् तदा ।  
स ऋषि सङ्घः स काकुत्स्थ आमन्त्र्य वन देवताः ॥ १-३१-१४  
स्वस्ति वो अस्तु गमिष्यामि सिद्धः सिद्ध आश्रमात् अहम् ।  
उत्तरे जाह्नवी तीरे हिमवन्तम् शिलोच्चयम् ॥ १-३१-१५  
इति उक्त्वा मुनिशार्दूलः कौशिकः स तपोधनः ।  
उत्तरां दिशम् उद्दिश्य प्रस्थातुम् उपचक्रमे ॥ १-३१-१६  
तम् व्रजन्तम् मुनिवरम् अन्वगात् अनुसारिणाम् ।  
शकटी शत मात्रं तु प्रयाणे ब्रह्म वादिनाम् ॥ १-३१-१७  
मृग पक्षि गणाश् चैव सिद्ध आश्रम निवासिनः ।  
अनुजग्मुर् महात्मानम् विश्वामित्रं तपोधनम् ॥ १-३१-१८  
निवर्तयामास ततः स ऋसि सन्घः स पक्षिणः ।  
ते अस्तं गते दिनकरे स्नात्वा हुत हुताशनाः ॥ १-३१-२०  
विश्वामित्रम् पुरस्कृत्य निषेदुर् अमित ओजसः ।  
रामो अपि सह सौमित्रिः मुनीं तान् अभिपूज्य च ॥ १-३१-२१  
अग्रतो निषसाद अथ विश्वामित्रस्य धीमतः ।  
अथ रामो महातेजा विश्वामित्रं तपोधनम् ॥ १-३१-२२  
पप्रच्छ मुनिशार्दूलं कौतूहल समन्वितः ।  
भगवन् कः नु अयं देशः समृद्ध वन शोभितः ॥ १-३१-२३  
श्रोतुम् इच्छामि भद्रं ते वक्तुम् अर्हसि तत्त्वतः ।  
चोदितो राम वाक्येन कथयामास सुव्रतः ।  
तस्य देशस्य निखिलम् ऋषि मध्ये महातपाः ॥ १-३१-२४  
इति वाल्मीकि रामायणे आदि काव्ये बाल काण्डे एक त्रिंशः सर्गः
---
title: 066 Legend of shiva s bow
title_english: 066 Legend of shiva s bow

---
ततः प्रभाते विमले कृत कर्मा नराधिपः ।  
विश्वामित्रम् महात्मानम् आजुहाव स राघवम् ॥ १-६६-१  
तम् अर्चयित्वा धर्माअत्मा शास्त्र दृष्टेन कर्मणा ।  
राघवौ च महात्मानौ तदा वाक्यम् उवाच ह ॥ १-६६-२  
भगवन् स्वागतं ते अस्तु किं करोमि तव अनघ ।  
भवान् आज्ञापयतु माम् आज्ञाप्यो भवता हि अहम् ॥ १-६६-३  
एवम् उक्तः स धर्मात्मा जनकेन महात्मना ।  
प्रत्युवाच मुनिर् वीरम् वाक्यम् वाक्य विशारदः ॥ १-६६-४  
पुत्रौ दशरथस्य इमौ क्षत्रियौ लोक विश्रुतौ ।  
द्रष्टु कामौ धनुः श्रेष्ठम् यत् एतत् त्वयि तिष्ठति ॥ १-६६-५  
एतत् दर्शय भद्रं ते कृत कामौ नृप आत्मजौ ।  
दर्शनात् अस्य धनुषो यथा इष्टम् प्रतियास्यतः ॥ १-६६-६  
एवम् उक्तः तु जनकः प्रत्युवाच महामुनिम् ।  
श्रूयताम् अस्य धनुषो यत् अर्थम् इह तिष्ठति ॥ १-६६-७  
देवरात इति ख्यातो निमेः ज्येष्ठो मही पतिः ।  
न्यासो अयं तस्य भगवन् हस्ते दत्तो महात्मना ॥ १-६६-८  
दक्ष यज्ञ वधे पूर्वं धनुः आयंय वीर्यवान् ।  
रुद्रः तु त्रिदशान् रोषात् स लीलम् इदम् अब्रवीत् ॥ १-६६-९  
यस्मात् भाग अर्थिनो भागान् न अकल्पयत मे सुराः ।  
वर अङ्गानि महाअर्हाणि धनुषा शातयामि वः ॥ १-६६-१०  
ततो विमनसः सर्वे देवा वै मुनिपुङ्गव ।  
प्रसादयन्ति देवेशं तेषाम् प्रीतो अभवत् भवः ॥ १-६६-११  
प्रीति युक्तः तु सर्वेषां ददौ तेषाम् महात्मनाम् ।  
तत् एतत् देवदेवस्य धनू रत्नम् महात्मनः ॥ १-६६-१२  
न्यासभूतं तदा न्यस्तम् अस्माकम् पूर्वजे विभो ।  
अथ मे कृषतः क्षेत्रम् लाङ्गलात् उत्थिता मम ॥ १-६६-१३  
क्षेत्रम् शोधयता लब्ध्वा नांना सीता इति विश्रुता ।  
भू तलात् उत्थिता सा तु व्यवर्धत मम आत्मजा ॥ १-६६-१४  
वीर्य शुल्का इति मे कन्या स्थापिता इयम् अयोनिजा ।  
भूतलात् उत्थितां तां तु वर्धमानाम् मम आत्मजाम् ॥ १-६६-१५  
वरयामासुः आगम्य राजानो मुनिपुङ्गव ।  
तेषाम् वरयतां कन्याम् सर्वेषाम् पृथिवीक्षिताम् ॥ १-६६-१६  
वीर्य शुल्का इति भगवन् न ददामि सुताम् अहम् ।  
ततः सर्वे नृपतयः समेत्य मुनिपुङ्गव ॥ १-६६-१७  
मिथिलाम् अभ्युपागंय वीर्यं जिज्ञासवः तदा ।  
तेषां जिज्ञासमानानाम् शैवं धनुः उपाहृतम् ॥ १-६६-१८  
न शेकुः ग्रहणे तस्य धनुषः तोलने अपि वा ।  
तेषाम् वीर्यवताम् वीर्यम् अल्पं ज्ञात्वा महामुने ॥ १-६६-१९  
प्रत्याख्याता नृपतयः तन् निबोध तपोधन ।  
ततः परम कोपेन राजानो मुनिपुङ्गव ॥ १-६६-२०  
अरुन्धन् मिथिलाम् सर्वे वीर्य सन्देहम् आगताः ।  
आत्मानम् अवधूतं ते विज्ञाय मुनिपुङ्गव ॥ १-६६-२१  
रोषेण महता आविष्टाः पीडयन् मिथिलाम् पुरीम् ।  
ततः संवत्सरे पूर्णे क्षयम् यातानि सर्वशः ॥ १-६६-२२  
साधनानि मुनिश्रेष्ठ ततो अहम् भृश दुःखितः ।  
ततो देव गणान् सर्वान् तपसा अहम् प्रसादयम् ॥ १-६६-२३  
ददुश् च परम प्रीताश् चतुरङ्ग बलम् सुराः ।  
ततो भग्ना नृपतयो हन्यमाना दिशो ययुः ॥ १-६६-२४  
अवीर्या वीर्य सन्दिग्धा स अमात्याः पाप कारिणः ।  
तत् एतत् मुनिशार्दूल धनुः परम भास्वरम् ॥ १-६६-२५  
राम लक्ष्मणयोश् च अपि दर्शयिष्यामि सुव्रत ।  
यदि अस्य धनुषो रामः कुर्यात् आरोपणम् मुने ।  
सुताम् अयोनिजाम् सीतां दद्यां दाशरथेः अहम् ॥ १-६६-२६  
इति वाल्मीकि रामायणे आदि काव्ये बाल काण्डे षट् षष्टितमः सर्गः
---
title: 067 rAma breaks shiva s bow
title_english: 067 rAma breaks shiva s bow

---
जनकस्य वचः श्रुत्वा विश्वामित्रो महामुनिः ।  
धनुर् दर्शय रामाय इति ह उवाच पार्थिवम् ॥ १-६७-१  
ततः स राजा जनकः सचिवान् व्यादिदेश ह ।  
धनुर् आनीयतां दिव्यं गन्ध माल्य अनुलेपितम् ॥ १-६७-२  
जनकेन समादिष्ठाः सचिवाः प्राविशन् पुरम् ।  
तत् धनुः पुरतः कृत्वा निर्जग्मुः अमित औजसः ॥ १-६७-३  
नृणाम् शतानि पञ्चाशत् व्यायतानाम् महात्मनाम् ।  
मञ्जूषाम् अष्ट चक्रां ताम् समूहुः ते कथञ्चन ॥ १-६७-४  
ताम् आदाय तु मञ्जूषाम् आयसीम् यत्र तत् धनुः ।  
सुरोपमं ते जनकम् ऊचुः नृपति मन्त्रिणः ॥ १-६७-५  
इदं धनुर् वरम् राजन् पूजितम् सर्व राजभिः ।  
मिथिला अधिप राज इन्द्र दर्शनीयम् यत् इच्छसि ॥ १-६७-६  
तेषां नृपो वचः श्रुत्वा कृत अञ्जलिः अभाषत ।  
विश्वामित्रम् महात्मानं तौ उभौ राम लक्ष्मणौ ॥ १-६७-७  
इदं धनुर् वरम् ब्रह्मञ् जनकैः अभिपूजितम् ।  
राजभिश् च महा वीर्यैः अशक्तैः पूरितं तदा ॥ १-६७-८  
न एतत् सुर गणाः सर्वे स असुरा न च राक्षसाः ।  
गन्धर्व यक्ष प्रवराः स किन्नर महोरगाः ॥ १-६७-९  
क्व गतिः मानुषाणां च धनुषो अस्य प्रपूरणे ।  
आरोपणे समायोगे वेपने तोलने अपि वा ॥ १-६७-१०  
तत् एतत् धनुषाम् श्रेष्ठम् आनीतम् मुनिपुङ्गव ।  
दर्शय एतत् महाभाग अनयोः राज पुत्रयोः ॥ १-६७-११  
विश्वामित्रः स रामः तु श्रुत्वा जनक भाषितम् ।  
वत्स राम धनुः पश्य इति राघवम् अब्रवीत् ॥ १-६७-१२  
महर्षेः वचनात् रामो यत्र तिष्ठति तत् धनुः ।  
मञ्जूषां ताम् अपावृत्य दृष्ट्वा धनुः अथ अब्रवीत् ॥ १-६७-१३  
इदं धनुर्वरम् ब्रह्मन् संस्पृशामि इह पाणिना ।  
यत्नवाञ् च भविष्यामि तोलने पूरणे अपि वा ॥ १-६७-१४  
बाढम् इति एव तम् राजा मुनिश् च समभाषत ।  
लीलया स धनुर् मध्ये जग्राह वचनात् मुनेः ॥ १-६७-१५  
पश्यतां नृ सहस्राणाम् बहूनाम् रघुनन्दनः ।  
आरोपयत् स धर्मात्मा स लीलम् इव तत् धनुः ॥ १-६७-१६  
आरोपयित्वा मौर्वीं च पूरयामास वीर्यवान् ।  
तत् बभञ्ज धनुर् मध्ये नरश्रेष्ठो महायशाः ॥ १-६७-१७  
तस्य शब्दो महान् आसीत् निर्घात सम निःस्वनः ।  
भूमि कम्पश् च सुमहान् पर्वतस्य इव दीर्यतः ॥ १-६७-१८  
निपेतुश् च नराः सर्वे तेन शब्देन मोहिताः ।  
व्रजयित्वा मुनि वरम् राजानं तौ च राघवौ ॥ १-६७-१९  
प्रति आश्वस्तो जने तस्मिन् राजा विगत साध्वसः ।  
उवाच प्राञ्जलिः वाक्यम् वाक्यज्ञो मुनिपुङ्गवम् ॥ १-६७-२०  
भगवन् दृष्ट वीर्यो मे रामो दशरथ आत्मजः ।  
अति अद्भुतम् अचिन्त्यं च अतर्कितम् इदम् मया ॥ १-६७-२१  
जनकानां कुले कीर्तिम् आहरिष्यति मे सुता ।  
सीता भर्तारम् आसाद्य रामं दशरथ आत्मजम् ॥ १-६७-२२  
मम सत्या प्रतिज्ञा सा वीर्य शुल्का इति कौशिक ।  
सीता प्राणैः बहुमता देया रामाय मे सुता ॥ १-६७-२३  
भवतो अनुमते ब्रह्मञ् शीघ्रं गच्छन्तु मन्त्रिणः ।  
मम कौशिक भद्रं ते अयोध्यां त्वरिता रथैः ॥ १-६७-२४  
राजानम् प्रश्रितैः वाक्यैः आनयन्तु पुरम् मम ।  
प्रदानम् वीर्य शुक्लायाः कथयन्तु च सर्वशः ॥ १-६७-२५  
मुनि गुप्तौ च काकुत्स्थौ कथयन्तु नृपाय वै ।  
प्रीति युक्तं तु राजानम् आनयन्तु सु शीघ्र गाः ॥ १-६७-२६  
कौशिकश् च तथा इति आह राजा च आभाष्य मन्त्रिणः ।  
अयोध्याम् प्रेषयामास धर्मात्मा कृत शासनान् ।  
यथा वृत्तम् समाख्यातुम् आनेतुं च नृपं तथा ॥ १-६७-२७  
इति वाल्मीकि रामायणे आदि काव्ये बाल काण्डे सप्त षष्टितमः सर्गः
---
title: 068 janaka sends message to ayodhya
title_english: 068 janaka sends message to ayodhya

---
जनकेन समादिष्टा दूताः ते क्लान्त वाहनाः ।  
त्रि रात्रम् उषिता मार्गे ते अयोध्याम् प्राविशन् पुरीम् ॥ १-६८-१  
ते राज वचनात् गत्वा राजवेश्म प्रवेशिताः ।  
ददृशुर् देव सङ्काशम् वृद्धं दशरथं नृपम् ॥ १-६८-२  
बद्ध अञ्जलि पुटाः सर्वे दूता विगत साध्वसाः ।  
राजानम् प्रश्रितम् वाक्यम् अब्रुवन् मधुर अक्षरम् ॥ १-६८-३  
मैथिलो जनको राजा स अग्नि होत्र पुरस्कृतः ।  
मुहुर् मुहुर् मधुरया स्नेह संरक्तया गिरा ॥ १-६८-४  
कुशलं च अव्ययं चैव स उपाध्याय पुरोहितम् ।  
जनकः त्वाम् महाराज पृच्छते स पुरः सरम् ॥ १-६८-५  
पृष्ट्वा कुशलम् अव्यग्रम् वैदेहो मिथिलाधिपः ।  
कौशिक अनुमते वाक्यम् भवन्तम् इदम् अब्रवीत् ॥ १-६८-६  
पूर्वम् प्रतिज्ञा विदिता वीर्य शुल्का मम आत्मजा ।  
राजानश् च कृत अमर्षा निर्वीर्या विमुखी कृताः ॥ १-६८-७  
सा इयम् मम सुता राजन् विश्वामित्र पुरस्कृतैः ।  
यदृच्छया आगतैः वीरैः निर्जिता तव पुत्रकैः ॥ १-६८-८  
तत् च रत्नं धनुर् दिव्यम् मध्ये भग्नम् महात्मना ।  
रामेण हि महाबाहो महत्यां जन संसदि ॥ १-६८-९  
अस्मै देया मया सीता वीर्य शुल्का महात्मने ।  
प्रतिज्ञां तर्तुम् इच्छामि तत् अनुज्ञातुम् अर्हसि ॥ १-६८-१०  
स उपाध्यायो महाराज पुरोहित पुरस्कृतः ।  
शीघ्रम् आगच्छ भद्रं ते द्रष्टुम् अर्हसि राघवौ ॥ १-६८-११  
प्रतिज्ञाम् मम राजेन्द्र निर्वर्तयितुम् अर्हसि ।  
पुत्रयोः उभयोः एव प्रीतिं त्वम् अपि लप्स्यसे ॥ १-६८-१२  
एवम् विदेह अधिपतिः मधुरम् वाक्यम् अब्रवीत् ।  
विश्वामित्र अभ्यनुज्ञातः शताअनन्द मते स्थितः ॥ १-६८-१३  
दूत वाक्यं तु तत् श्रुत्वा राजा परम हर्षितः ।  
वसिष्ठम् वामदेवं च मन्त्रिणश् च एवम् अब्रवीत् ॥ १-६८-१४  
गुप्तः कुशिक पुत्रेण कौसल्य आनन्द वर्धनः ।  
लक्ष्मणेन सह भ्रात्रा विदेहेषु वसति असौ ॥ १-६८-१५  
दृष्ट वीर्यः तु काकुत्स्थो जनकेन महात्मना ।  
सम्प्रदानम् सुतायाः तु राघवे कर्तुम् इच्छति ॥ १-६८-१६  
यदि वो रोचते वृत्तं जनकस्य महात्मनः ।  
पुरीं गच्छामहे शीघ्रम् मा भूत् कालस्य पर्ययः ॥ १-६८-१७  
मन्त्रिणो बाढम् इति आहुः सह सर्वैः महर्षिभिः ।  
सु प्रीतश् च अब्रवीत् राजा श्वः यात्रा इति च मन्त्रिणः ॥ १-६८-१८  
मन्त्रिणः तु नरेन्द्रस्य रात्रिम् परम सत्कृताः ।  
ऊषुः प्रमुदिताः सर्वे गुणैः सर्वैः समन्विताः ॥ १-६८-१९  
इति वाल्मीकि रामायणे आदि काव्ये बाल काण्डे अष्ट षष्टितमः सर्गः
---
title: 069 dasharatha arrives at mithila
title_english: 069 dasharatha arrives at mithila

---
ततो रात्र्याम् व्यतीतायाम् स उपाध्यायः स बान्धवः ।  
राजा दशरथो हृष्टः सुमन्त्रम् इदम् अब्रवीत् ॥ १-६९-१  
अद्य सर्वे धन अध्यक्षा धनम् आदाय पुष्कलम् ।  
व्रजन्ति अग्रे सु विहिता नाना रत्न समन्विताः ॥ १-६९-२  
चतुरङ्ग बलं च अपि शीघ्रं निर्यातु सर्वशः ।  
मम आज्ञा समकालं च यानम् युग्मम् अनुत्तमम् ॥ १-६९-३  
वसिष्ठो वामदेवश् च जाबालिः अथ काश्यपः ।  
मार्कण्डेयश् च दीर्घायुः ऋषिः कात्यायनः तथा ॥ १-६९-४  
एते द्विजाः प्रयान्तु अग्रे स्यन्दनम् योजयस्व मे ।  
यथा काल अत्ययो न स्यात् दूता हि त्वरयन्ति माम् ॥ १-६९-५  
वचनात् च नरेन्द्रस्य सेना च चतुरङ्गिणी ।  
राजानम् ऋषिभिः सार्धम् व्रजन्तम् पृष्ठतो अन्वगात् ॥ १-६९-६  
गत्वा चतुर् अहम् मार्गम् विदेहान् अभ्युपेयिवान् ।  
राजा तु जनकः श्रीमाञ् श्रुत्वा पूजाम् अकल्पयत् ॥ १-६९-७  
ततो राजानम् आसाद्य वृद्धं दशरथं नृपम् ।  
जनको मुदितो राजा हर्षं च परमम् ययौ ॥ १-६९-८  
उवाच वचनम् श्रेष्ठो नरश्रेष्ठम् मुदा अन्वितम् ।  
स्वागतं ते नरश्रेष्ठो दिष्ट्या प्राप्तो असि राघव ॥ १-६९-९  
पुत्रयोः उभयोः प्रीतिम् लप्स्यसे वीर्य निर्जिताम् ।  
दिष्ट्या प्राप्तो महातेजा वसिष्ठो भगवान् ऋषिः ॥ १-६९-१०  
सह सर्वैः द्विज श्रेष्ठैः देवैः इव शतक्रतुः ।  
दिष्ट्या मे निर्जिता विघ्ना दिष्ट्या मे पूजितं कुलम् ॥ १-६९-११  
राघवैः सह सम्बन्धात् वीर्य श्रेष्ठैः महात्मभिः ।  
श्वः प्रभाते नरेन्द्र त्वम् सम्वर्तयितुम् अर्हसि ॥ १-६९-१२  
यज्ञस्य अन्ते नरश्रेष्ठ विवाहम् ऋषि सत्तमैः ।  
तस्य तत् वचनम् श्रुत्वा ऋषि मध्ये नराधिपः ॥ १-६९-१३  
वाक्यम् वाक्यविदाम् श्रेष्ठः प्रत्युवाच महीपतिम् ।  
प्रतिग्रहो दातृ वशः श्रुतम् एतत् मया पुरा ॥ १-६९-१४  
यथा वक्ष्यसि धर्मज्ञ तत् करिष्यामहे वयम् ।  
तत् धर्मिष्ठम् यशस्यं च वचनम् सत्य वादिनः ॥ १-६९-१५  
श्रुत्वा विदेह अधिपतिः परम् विस्मयम् आगतः ।  
ततः सर्वे मुनि गणाः परस्पर समागमे ॥ १-६९-१६  
हर्षेण महता युक्ताः तां निशाम् अवसन् सुखम् ।  
अथ रामो महातेजा लक्ष्मणेन समम् ययौ ॥ १-६९-१७  
विश्वामित्रम् पुरस्कृत्य पितुः पादौ उपस्पृशन् ।  
राजा च राघवौ पुत्रौ निशांय परिहर्षितः ॥ १-६९-१८  
उवास परम प्रीतो जनकेन सुपूजितः ।  
जनको अपि महातेजाः क्रिया धर्मेण तत्त्ववित् ।  
यज्ञस्य च सुताभ्यां च कृत्वा रात्रिम् उवास ह ॥ १-६९-१९  
इति वाल्मीकि रामायणे आदि काव्ये बाल काण्डे एको न सप्ततितमः सर्गः
---
title: 070 ikshvaaku s lineage detailed
title_english: 070 ikshvaaku s lineage detailed

---
ततः प्रभाते जनकः कृत कर्मा महर्षिभिः ।  
उवाच वाक्यम् वाक्यज्ञः शतानन्दम् पुरोहितम् ॥ १-७०-१  
भ्राता मम महातेजा यवीयान् अतिधार्मिकः ।  
कुशध्वज इति ख्यातः पुरीम् अध्यवसत् शुभाम् ॥ १-७०-२  
वार्या फलक पर्यन्ताम् पिबन् इक्षुमतीं नदीम् ।  
साङ्काश्याम् पुण्य सङ्काशाम् विमानम् इव पुष्पकम् ॥ १-७०-३  
तम् अहं द्रष्टुम् इच्छामि यज्ञ गोप्ता स मे मतः ।  
प्रीतिम् सो अपि महातेजा इमाम् भोक्ता मया सह ॥ १-७०-४  
एवम् उक्तो तु वचने शतानन्दस्य सन्निधौ ।  
आगताः केचिद् अव्यग्रा जनकः तान् समादिशत् ॥ १-७०-५  
शासनात् तु नरेन्द्रस्य प्रययुः शीघ्र वाजिभिः ।  
समानेतुं नरव्याघ्रम् विष्णुम् इन्द्र आज्ञया यथा ॥ १-७०-६  
सङ्कास्यां ते समागंय ददृशुश् च कुश्ध्वजम् ।  
न्यवेदयन् यथा वृत्तं जनकस्य च चिन्तितम् ॥ १-७०-७  
तद् वृत्तं नृपतिः श्रुत्वा दूत श्रेष्ठैः महा जवैः ।  
आज्ञया तु नरेन्द्रस्य आजगाम कुशध्वजः ॥ १-७०-८  
स ददर्श महात्मानं जनकं धर्म वत्सलम् ।  
सो अभिवाद्य शतानन्दं जनकं च अति धार्मिकम् ॥ १-७०-९  
राज अर्हम् परमं दिव्यम् आसनं च अध्यरोहत ।  
उपविष्टौ उभौ तौ तु भ्रातरौ अमित ओजसौ ॥ १-७०-१०  
प्रेषयामासतुः वीरौ मन्त्रि श्रेष्ठम् सुदामनम् ।  
गच्छ मन्त्रि पते शीघ्रम् इक्ष्वाकम् अमित प्रभम् ॥ १-७०-११  
आत्मजैः सह दुर्धर्षम् आनयस्व स मन्त्रिणम् ।  
औपकार्याम् स गत्वा तु रघूणां कुल वर्धनम् ॥ १-७०-१२  
ददर्श शिरसा च एनम् अभिवाद्य इदम् अब्रवीत् ।  
अयोध्या अधिपते वीर वैदेहो मिथिला अधिपः ॥ १-७०-१३  
स त्वां द्रष्टुम् व्यवसितः स उपाध्याय पुरोहितम् ।  
मन्त्रि श्रेष्ठ वचः श्रुत्वा राजा स ऋषि गणः तदा ॥ १-७०-१४  
स बन्धुः अगमत् तत्र जनको यत्र वर्तते ।  
राजा च मन्त्रि सहितः स उपाध्यायः स बान्धवः ॥ १-७०-१५  
वाक्यम् वाक्य विदाम् श्रेष्ठो वैदेहम् इदम् अब्रवीत् ।  
विदितं ते महाराज इक्ष्वाकु कुल दैवतम् ॥ १-७०-१६  
वक्ता सर्वेषु कृत्येषु वसिष्ठो भगवान् ऋषिः ।  
विश्वामित्र अभ्यनुज्ञातः सह सर्वैः महर्षिभिः ॥ १-७०-१७  
एष वक्ष्यति धर्मात्मा वसिष्ठो मे यथा क्रमम् ।  
तूष्णीम् भूते दशरथे वसिष्ठो भगवान् ऋषिः ॥ १-७०-१८  
उवाच वाक्यम् वाक्यज्ञो वैदेहम् स पुरोधसाम् ।  
अव्यक्त प्रभवो ब्रह्मा शाश्वतो नित्य अव्ययः ॥ १-७०-१९  
तस्मात् मरीचिः सञ्जज्ञे मरीचेः कश्यपः सुतः ।  
विवस्वान् कश्यपात् जज्ञे मनुर् वैवस्वतः स्मृतः ॥ १-७०-२०  
मनुः प्रजापतिः पूर्वम् इक्ष्वाकुश् च मनोः सुतः ।  
तम् इक्ष्वाकुम् अयोध्यायाम् राजानम् विद्धि पूर्वकम् ॥ १-७०-२१  
इक्ष्वाकोः तु सुतः श्रीमान् कुक्षिः इति एव विश्रुतः ।  
कुक्षेः अथ आत्मजः श्रीमान् विकुक्षिः उपपद्यत ॥ १-७०-२२  
अनरण्यात् पृथुर् जज्ञे त्रिशङ्कुः तु पृथोः सुतः ।  
त्रिशङ्कोः अभवत् पुत्रो धुन्धुमारः महायशाः ॥ १-७०-२४  
धुन्धुमारात् महातेजा युवनाश्वो महारथः ।  
युवनाश्व सुतः असीत् मान्धाता पृथिवी पतिः ॥ १-७०-२५  
मान्धातुः तु सुतः श्रीमान् सुसन्धिः उदपद्यत ।  
सुसन्धेः अपि पुत्रौ द्वौ ध्रुवसन्धिः प्रसेनजित् ॥ १-७०-२६  
यशस्वी ध्रुवसन्धेः तु भरतो नाम नामतः ।  
भरतात् तु महातेजा असितो नाम जायत ॥ १-७०-२७  
यस्य एते प्रति राजन उदपत्यन्त शात्रवः ।  
हैहय तालजङ्घाश् च शूराश् च शशबिन्द्वः ॥ १-७०-२८  
ताञ् च स प्रति युद्ध्यन् वै युद्धे राजा प्रवासितः ।  
हिमवन्तम् उपागंय भार्याभ्याम् सहितः तदा ॥ १-७०-२९  
असितो अल्प बलो राजा काल धर्मम् उपेयिवान् ।  
द्वे च अस्य भार्ये गर्भिण्यै बभूवतुः इति श्रुति ॥ १-७०-३०  
एका गर्भ विनाश अर्थम् सपत्नै सगरं ददौ ।  
ततः शैलवरे रंये बभूव अभिरतो मुनिः ॥ १-७०-३१  
भार्गव च्यवनो नाम हिमवन्तम् उपाश्रितः ।  
तत्र च एका महाभागा भार्गवं देव वर्चसम् ॥ १-७०-३२  
ववन्दे पद्म पत्राक्षी काङ्क्षन्ती सुतम् उत्तमम् ।  
तम् ऋषिम् सा अभ्युपगंय कालिन्दी च अभ्यवादत ॥ १-७०-३३  
स ताम् अभ्यवदत् विप्रः पुत्र ईप्सुम् पुत्र जन्मनि ।  
तव कुक्षौ महाभागे सु पुत्रः सु महाबलः ॥ १-७०-३४  
महावीर्यो महातेजा अचिरात् सञ्जनिष्यति ।  
गरेण सहितः श्रीमान् मा शुचः कमलेक्षणे ॥ १-७०-३५  
च्यवनं च नमस्कृत्य राजपुत्री पतिव्रता ।  
पत्या विरहिता तस्मात् पुत्रं देवी व्यजायत ॥ १-७०-३६  
सपत्न्या तु गरः तस्यैः दत्तो गर्भ जिघांसया ।  
सह तेन गरेण एव सञ्जातः सगरोइ अभवत् ॥ १-७०-३७  
सगरस्य अस्य असमञ्जः तु असमञ्जात् अथ अंशुमान् ।  
दिलीपो अंशुमतः पुत्रो दिलीपस्य भगीरथः ॥ १-७०-३८  
भगीरथात् ककुत्स्थश् च ककुत्स्थस्य रघुः तथा ।  
रघोः तु पुत्रः तेजस्वी प्रवृद्धः पुरुषादकः ॥ १-७०-३९  
कल्माषपादो हि अभवत् तस्मात् जातः तु शङ्खणः ।  
सुदर्शनः शङ्खणस्य अग्निवर्णः सुदर्शनात् ॥ १-७०-४०  
शीघ्रगः तु अग्निवर्णस्य शीघ्रगस्य मरुः सुतः ।  
मरोः प्रशुश्रुकः तु आसीत् अम्बरीषः प्रशुश्रुकात् ॥ १-७०-४१  
अम्बरीषस्य पुत्रो अभूत् नहुषश् च महीपतिः ।  
नहुषस्य ययातिः तु नाभागः तु ययाति जः ॥ १-७०-४२  
नाभागस्य भभूव अज अजात् दशरथो अभवत् ।  
अस्मात् दशरथात् जातौ भ्रातरौ राम लक्ष्मणौ ॥ १-७०-४३  
आदि वंश विशुद्धानाम् राज्ञाम् परम धर्मिणाम् ।  
इक्ष्वाकु कुल जातानाम् वीराणाम् सत्य वादिनाम् ॥ १-७०-४४  
राम लक्ष्मणयोः अर्थे त्वत् सुते वरये नृप ।  
सदृशाभ्यां नरश्रेष्ठ सदृशे दातुम् अर्हसि ॥ १-७०-४५  
इति वाल्मीकि रामायणे आदि काव्ये बाल काण्डे सप्ततितमः सर्गः
---
title: 071 janaka s lineage detailed
title_english: 071 janaka s lineage detailed

---
एवम् ब्रुवाणं जनकः प्रत्युवाच कृताञ्जलिः ।  
श्रोतुम् अर्हसि भद्रं ते कुलं नः परिकीर्तितम् ॥ १-७१-१  
प्रदाने हि मुनि श्रेष्ठ कुलं निरवशेषतः ।  
वक्तव्यं कुल जातेन तन् निबोध महामुने ॥ १-७१-२  
राजा अभूत् त्रिषु लोकेषु विश्रुतः स्वेन कर्मणा ।  
निमिः परम धर्मात्मा सर्व सत्त्ववताम् वरः ॥ १-७१-३  
तस्य पुत्रो मिथिः नाम जनको मिथि पुत्रकः ।  
प्रथमो जनको नाम जनकात् अपि उदावसुः ॥ १-७१-४  
उदावसोः तु धर्मात्मा जातो वै नन्दिवर्धनः ।  
नन्दिवर्धन पुत्रः तु सुकेतुः नाम नामतः ॥ १-७१-५  
सुकेतोः अपि धर्मात्मा देवरातो महाबलः ।  
देवरातस्य राजर्षेः बृहद्रथ इति स्मृउतः ॥ १-७१-६  
बृहद्रथस्य शूरो अभूत् महावीरः प्रतापवान् ।  
महावीरस्य धृतिमान् सुधृतिः सत्य विक्रमः ॥ १-७१-७  
सुधृतेः अपि धर्मात्मा धृष्टकेतुः सु धार्मिकः ।  
धृष्टकेतोश् च राजर्षेः हर्यश्व इति विश्रुतः ॥ १-७१-८  
हर्यश्वस्य मरुः पुत्रो मरोः पुत्रः प्रतीन्धकः ।  
प्रतीन्धकस्य धर्मात्मा राजा कीर्तिरथः सुतः ॥ १-७१-९  
पुत्रः कीर्तिरथस्य अपि देवमीढ इति स्मृतः ।  
देवमीढस्य विबुधो विबुधस्य महीध्रकः ॥ १-७१-१०  
महीध्रक सुतो राजा कीर्तिरातो महाबलः ।  
कीर्ति रातस्य राजऋषेः महारोमा व्यजायत ॥ १-७१-११  
महारोंणः तु धर्मात्मा स्वर्णरोमा व्यजायत ।  
स्वर्णरोंणः तु राजर्षेः ह्रस्वरोमा व्यजायत ॥ १-७१-१२  
तस्य पुत्र द्वयं जज्ञे धर्मज्ञस्य महात्मनः ।  
ज्येष्ठो अहम् अनुजो भ्राता मम वीरः कुशध्वज ॥ १-७१-१३  
मां तु ज्येष्ठम् पिता राज्ये सो अभिषिच्य नराधिप ।  
कुशध्वजम् समावेश्य भारम् मयि वनं गतः ॥ १-७१-१४  
वृद्धे पितरि स्वर् याते धर्मेण धुरम् आवहम् ।  
भ्रातरं देव सङ्काशम् स्नेहात् पश्यन् कुशध्वजम् ॥ १-७१-१५  
कस्यचित् तु अथ कालस्य साङ्काश्यात् अगमत् पुरात् ।  
सुधन्वा वीर्यवान् राजा मिथिलाम् अवरोधकः ॥ १-७१-१६  
स च मे प्रेषयामास शैवं धनुः अनुत्तमम् ।  
सीता कन्या च पद्माक्षी मह्यम् वै दीयताम् इति ॥ १-७१-१७  
तस्य अप्रदानात् ब्रह्मर्षे युद्धम् आसीत् मया सह ।  
स हतो अभिमुखो राजा सुधन्वा तु मया रणे ॥ १-७१-१८  
निहत्य तम् मुनिश्रेष्ठ सुधन्वानं नराधिपम् ।  
साङ्काश्ये भ्रातरम् शूरम् अभ्यषिञ्चं कुशध्वजम् ॥ १-७१-१९  
कनीयान् एष मे भ्राता अहं ज्येष्ठो महामुने ।  
ददामि परम प्रीतो वध्वौ ते मुनिपुङ्गव ॥ १-७१-२०  
सीताम् रामाय भद्रं ते ऊर्मिलाम् लक्ष्मणाय वै ।  
वीर्य शुल्काम् मम सुताम् सीताम् सुर सुत उपमाम् ॥ १-७१-२१  
द्वितीयाम् ऊर्मिलां चैव त्रिः वदामि न संशयः ।  
ददामि परम प्रीतो वध्वौ ते मुनिपुङ्गव ॥ १-७१-२२  
राम लक्ष्मणयो राजन् गो दानं कारयस्व ह ।  
पितृ कार्यं च भद्रं ते ततो वैवाहिकं कुरु ॥ १-७१-२३  
मघा हि अद्य महाबाहो तृतीये दिवसे प्रभो ।  
फल्गुन्याम् उत्तरे राजन् तस्मिन् वैवाहिकं कुरु ।  
राम लक्ष्मणयोः अर्थे दानं कार्यम् सुखोदयम् ॥ १-७१-२४  
इति वाल्मीकि रामायणे आदि काव्ये बाल काण्डे एक सप्ततितमः सर्गः
---
title: 072 Marriage alliance to bharata shatrughna
title_english: 072 Marriage alliance to bharata shatrughna

---
तम् उक्तवन्तम् वैदेहम् विश्वामित्रो महामुनिः ।  
उवाच वचनम् वीरम् वसिष्ठ सहितो नृपम् ॥ १-७२-१  
अचिन्त्यानि अप्रमेयाणि कुलानि नरपुङ्गव ।  
इक्ष्वाकूणाम् विदेहानां न एषां तुल्यो अस्ति कश्चन ॥ १-७२-२  
सदृशो धर्म सम्बन्धः सदृशो रूप सम्पदा ।  
राम लक्ष्मणयो राजन् सीता च ऊर्मिलया सह ॥ १-७२-३  
वक्तव्यं च नर श्रेष्ठ श्रूयताम् वचनम् मम ।  
भ्राता यवीयान् धर्मज्ञ एष राजा कुशध्वजः ॥ १-७२-४  
अस्य धर्मात्मनो राजन् रूपेण अप्रतिमम् भुवि ।  
सुता द्वयं नरश्रेष्ठ पत्नि अर्थम् वरयामहे ॥ १-७२-५  
भरतस्य कुमारस्य शत्रुघ्नस्य च धीमतः ।  
वरयेम सुते राजन् तयोः अर्थे महात्मनोः ॥ १-७२-६  
पुत्रा दशरथस्य इमे रूप यौवन शालिनः ।  
लोक पाल समाः सर्वे देव तुल्य पराक्रमाः ॥ १-७२-७  
उभयोः अपि राजेन्द्र सम्बन्धेन अनुबध्यताम् ।  
इक्ष्वाकु कुलम् अव्यग्रम् भवतः पुण्य कर्मणः ॥ १-७२-८  
विश्वामित्र वचः श्रुत्वा वसिष्ठस्य मते तदा ।  
जनकः प्राञ्जलिः वाक्यम् उवाच मुनिपुङ्गवौ ॥ १-७२-९  
कुलं धन्यम् इदम् मन्ये येषां तौ मुनिपुङ्गवौ ।  
सदृशं कुल सम्बन्धम् यत् आज्ञापयथः स्वयम् ॥ १-७२-१०  
एवम् भवतु भद्रम् वः कुशध्वज सुते इमे ।  
पत्न्यौ भजेताम् सहितौ शत्रुघ्न भरतौ उभौ ॥ १-७२-११  
एक अह्ना राज पुत्रीणां चतसॄणाम् महामुने ।  
पाणीन् गृह्णन्तु चत्वारो राज पुत्रा महाबलाः ॥ १-७२-१२  
उत्तरे दिवसे ब्रह्मन् फल्गुनीभ्याम् मनीषिणः ।  
वैवाहिकम् प्रशंसन्ति भगो यत्र प्रजापतिः ॥ १-७२-१३  
एवम् उक्त्वा वचः सौंयम् प्रत्युत्थाय कृताञ्जलिः ।  
उभौ मुनि वरौ राजा जनको वाक्यम् अब्रवीत् ॥ १-७२-१४  
परो धर्मः कृतो मह्यम् शिष्यो अस्मि भवतोः सदा ।  
इमानि आसन मुख्यानि आस्यताम् मुनिपुङ्गवौ ॥ १-७२-१५  
यथा दशरथस्य इयं तथा अयोध्या पुरी मम ।  
प्रभुत्वे न अस्ति सन्देहो यथा अर्हं कर्तुम् अर्हथः ॥ १-७२-१६  
तथा ब्रुवति वैदेहे जनके रघु नन्दनः ।  
राजा दशरथो हृष्टः प्रत्युवाच मही पतिम् ॥ १-७२-१७  
युवाम् असङ्ख्येय गुणौ भ्रातरौ मिथिलेश्वरौ ।  
ऋषयो राज सङ्घाश् च भवद्भ्याम् अभिपूजिताः ॥ १-७२-१८  
स्वस्ति प्राप्नुहि भद्रं ते गमिष्यामः स्वम् आलयम् ।  
श्राद्ध कर्माणि विधिवत् विधास्य इति च अब्रवीत् ॥ १-७२-१९  
तम् आपृष्ट्वा नर पतिम् राजा दशरथः तदा ।  
मुनीन्द्रौ तौ पुरस्कृत्य जगाम आशु महायशाः ॥ १-७२-२०  
स गत्वा निलयम् राजा श्राद्धं कृत्वा विधानतः ।  
प्रभाते काल्यम् उत्थाय चक्रे गो दानम् उत्तमम् ॥ १-७२-२१  
गवाम् शत सहस्रं च ब्राह्मणेभ्यो नराधिपः ।  
एक एकशो ददौ राजा पुत्रान् उद्धिश्य धर्मतः ॥ १-७२-२२  
सुवर्ण शृङ्गयः सम्पन्नाः स वत्साः कांस्य दोहनाः ।  
गवाम् शत सहस्राणि चत्वारि पुरुष ऋषभः ॥ १-७२-२३  
वित्तम् अन्यत् च सु बहु द्विजेभ्यो रघु नन्दनः ।  
ददौ गो दानम् उद्दिश्य पुत्राणाम् पुत्र वत्सलः ॥ १-७२-२४  
स सुतैः कृत गो दानैः वृतः सः नृपतिः तदा ।  
लोक पालैः इव आभाति वृतः सौंयः प्रजापतिः ॥ १-७२-२५  
इति वाल्मीकि रामायणे आदि काव्ये बाल काण्डे द्वि सप्ततितमः सर्गः
---
title: 073 sItha s marriage with rAma
title_english: 073 sItha s marriage with rAma

---
यस्मिन् तु दिवसे राजा चक्रे गो दानम् उत्तमम् ।  
तस्मिन् तु दिवसे शूरो युधाजित् समुपेयिवान् ॥ १-७३-१  
पुत्रः केकय राजस्य साक्षात् भरत मातुलः ।  
दृष्ट्वा पृष्ट्वा च कुशलम् राजानम् इदम् अब्रवीत् ॥ १-७३-२  
केकय अधिपती राजा स्नेहात् कुशलम् अब्रवीत् ।  
येषां कुशलकामो असि तेषाम् सम्प्रति अनामयम् ॥ १-७३-३  
स्वस्रीयम् मम राजेन्द्र द्रष्टु कामो महीपतिः ।  
तत् अर्थम् उपयातो अहम् अयोध्याम् रघुनन्दन ॥ १-७३-४  
श्रुत्वा तु अहम् अयोध्यायाम् विवाह अर्थं तव आत्मजान् ।  
मिथिलाम् उपयातान् तु त्वया सह महीपते ॥ १-७३-५  
त्वरया अभुपयातो अहं द्रष्टु कामः स्वसुः सुतम् ।  
अथ राजा दशरथः प्रिय अतिथिम् उपस्थितम् ॥ १-७३-६  
दृष्ट्वा परम सत्कारैः पूजार्हम् समपूजयत् ।  
ततः ताम् उषितो रात्रिम् सह पुत्रैः महात्मभिः ॥ १-७३-७  
प्रभाते पुनः उत्थाय कृत्वा कर्माणि तत्त्ववित् ।  
ऋषीन् तदा पुरस्कृत्य यज्ञ वाटम् उपागमत् ॥ १-७३-८  
युक्ते मुहूर्ते विजये सर्व आभरण भूषितैः ।  
भ्रातृभिः सहितो रामः कृत कौतुक मङ्गलः ॥ १-७३-९  
वसिष्ठम् पुरतः कृत्वा महर्षीन् अपरान् अपि ।  
वशिष्टःओ भगवान् एत्य वैदेहम् इदम् अब्रवीत् ॥ १-७३-१०  
राजा दशरथो राजन् कृत कौतुक मन्गलैः ।  
पुत्रैः नर वर श्रेष्ठ दातारम् अभिकाङ्क्षते ॥ १-७३-११  
दातृ प्रतिग्रहीतृभ्याम् सर्व अर्थाः सम्भवन्ति हि ।  
स्वधर्मम् प्रतिपद्यस्व कृत्वा वैवाह्यम् उत्तमम् ॥ १-७३-१२  
इति उक्तः परम उदारो वसिष्ठेन महात्मना ।  
प्रत्युवाच महातेजा वाक्यम् परम धर्मवित् ॥ १-७३-१३  
कः स्थितः प्रतिहारो मे कस्य आज्ञा सम्प्रतीक्ष्यते ।  
स्व गृहे को विचारो अस्ति यथा राज्यम् इदं तव ॥ १-७३-१४  
कृत कौतुक सर्वस्वा वेदि मूलम् उपागताः ।  
मम कन्या मुनिश्रेष्ठ दीप्ता वह्नेः इव अर्चिषः ॥ १-७३-१५  
सद्यो अहं त्वत् प्रतीक्षो अस्मि वेद्याम् अस्याम् प्रतिषितः ।  
अविघ्नं कुरुताम् राजा किम् अर्थम् हि विलम्ब्यते ॥ १-७३-१६  
तत् वाक्यं जनकेन उक्तम् श्रुत्वा दशरथः तदा ।  
प्रवेशयामास सुतान् सर्वान् ऋषि गणान् अपि ॥ १-७३-१७  
ततो राजा विदेहानाम् वशिष्ठम् इदम् अब्रवीत् ।  
कारयस्व ऋषे सर्वान् ऋषिभिः सह धार्मिक ॥ १-७३-१८  
रामस्य लोक रामस्य क्रियाम् वैवाहिकीम् प्रभो ।  
तथा इति उक्त्वा तु जनकम् वशिष्टःओ भगवान् ऋषिः ॥ १-७३-१९  
विश्वामित्रम् पुरस्कृत्य शतानन्दं च धार्मिकम् ।  
प्रपा मध्ये तु विधिवत् वेदीं कृत्वा महातपाः ॥ १-७३-२०  
अलं चकार ताम् वेदीं गन्ध पुष्पैः समन्ततः ।  
सुवर्ण पालिकाभिश् च चित्र कुम्भैश् च स अङ्कुरैः ॥ १-७३-२१  
अङ्कुर आढ्यैः शरावैश् च धूप पात्रैः स धूपकैः ।  
शङ्ख पात्रैः श्रुवैः स्रुग्भिः पात्रैः अर्घ्यादि पूजितैः ॥ १-७३-२२  
लाज पूर्णैश् च पात्रीभिः रक्षितैः अपि संस्कृतैः ।  
दर्भैः समैः समास्तीर्य विधिवत् मन्त्र पुरस्कृतम् ॥ १-७३-२३  
अग्निम् आधाय तम् वेद्याम् विधि मन्त्र पूर्वकम् ।  
जुहाव अग्नौ महातेजा वशिष्ठो मुनिपुङ्गव ॥ १-७३-२४  
ततः सीताम् समानीय सर्व आभरण भुषिताम् ।  
समक्षम् अग्नेः संस्थाप्य राघव अभिमुखे तदा ॥ १-७३-२५  
अब्रवीत् जनको राजा कौसल्य आनन्द वर्धनम् ।  
इयम् सीता मम सुता सह धर्म चरी तव ॥ १-७३-२६  
प्रतीच्छ च एनाम् भद्रं ते पाणिं गृह्णीष्व पाणिना ।  
पतिव्रता महभागा छाय इव अनुगता सदा ॥ १-७३-२७  
इति उक्त्वा प्राक्षिपत् राजा मन्त्र पूतं जलं तदा ।  
साधु साधविति देवानाम् ऋषीणाम् वदतां तदा ॥ १-७३-२८  
देव दुन्दुभि निर्घोषः पुष्प वर्षम् महान् अभूत् ।  
एवं दत्त्वा सुताम् सीताम् मन्त्र उदक पुरस्कृताम् ॥ १-७३-२९  
अब्रवीत् जनको राजा हर्षेण अभिपरिप्लुत ।  
लक्ष्मण आगच्छ भद्रं ते ऊर्मिलाम् उद्यताम् मया ॥ १-७३-३०  
प्रतीच्छ पाणिं गृह्णीष्व मा भूत् कालस्य पर्ययः ।  
तम् एवम् उक्त्वा जनको भरतं च अभ्यभाषत ॥ १-७३-३१  
गृहाण पाणिम् माण्डव्याः पाणिना रघुनन्दन ।  
शत्रुघ्नं च अपि धर्माअत्मा अब्रवीत् मिथिलेश्वरः ॥ १-७३-३२  
श्रुतकीर्तेः महाबाहो पाणिं गृह्णीष्व पाणिना ।  
सर्वे भवन्तः सौंयाश् च सर्वे सुचरित व्रताः ॥ १-७३-३३  
पत्नीभिः सन्तु काकुत्स्था मा भूत् कालस्य पर्ययः ।  
जनकस्य वचः श्रुत्वा पाणीन् पाणिभिः अस्पृशन् ॥ १-७३-३४  
चत्वारः ते चतसॄणाम् वसिष्ठस्य मते स्थिताः ।  
अग्निम् प्रदक्षिणं कृत्वा वेदिम् राजानम् एव च ॥ १-७३-३५  
ऋषीञ् चैव महात्मानः सह भार्या रघु उद्वहाः ।  
यथा उक्तेन तथा चक्रुः विवाहम् विधि पूर्वकम् ॥ १-७३-३६  
ईदृशे वर्तमाने तु तूर्य उद्घुष्ट निनादिते ।  
त्रिः अग्निं ते परिक्रंय ऊहुर् भार्या महौजसः ॥ १-७३-३९  
अथ उपकार्यां जग्मुः ते स दारा रघुनन्दनाः ।  
राजा अपि अनुययौ पश्यन् स ऋषि सङ्घः स बान्धवः ॥ १-७३-४०  
इति वाल्मीकि रामायणे आदि काव्ये बाल काण्डे त्रि सप्ततितमः सर्गः
---
title: 074 parashu rAma s arrival
title_english: 074 parashu rAma s arrival

---
अथ रात्र्याम् व्यतीतायाम् विश्वामित्रो महामुनिः ।  
आपृष्ट्वा तौ च राजानौ जगाम उत्तर पर्वतम् ॥ १-७४-१  
विश्वामित्रो गते राजा वैदेहम् मिथिला अधिपम् ।  
आपृष्ट्व इव जगाम आशु राजा दशरथः पुरीम् ॥ १-७४-२  
अथ राजा विदेहानां ददौ कन्या धनम् बहु ।  
गवाम् शत सहस्राणि बहूनि मिथिलेश्वरः ॥ १-७४-३  
कम्बलानां च मुख्यानां क्षौमान् कोटि अम्बराणि च ।  
हस्ति अश्व रथ पादातं दिव्य रूपम् स्वलङ्कृतम् ॥ १-७४-४  
ददौ कन्या शतं तासां दासी दासम् अनुत्तमम् ।  
हिरण्यस्य सुवर्णस्य मुक्तानाम् विद्रुमस्य च ॥ १-७४-५  
ददौ राजा सुसंहृष्टः कन्या धनम् अनुत्तमम् ।  
दत्त्वा बहु विधम् राजा समनुज्ञाप्य पार्थिवम् ॥ १-७४-६  
प्रविवेश स्व निलयम् मिथिलाम् मिथिलेश्वरः ।  
राजा अपि अयोध्या अधिपतिः सह पुत्रैः महात्मभिः ॥ १-७४-७  
ऋषीन् सर्वान् पुरस्कृत्य जगाम स बल अनुगः ।  
गच्छन्तं तु नरव्याघ्रम् स ऋषि सङ्घम् स राघवम् ॥ १-७४-८  
घोराः तु पक्षिणो वाचो व्याहरन्ति समन्ततः ।  
भौमाश् चैव मृगाः सर्वे गच्छन्ति स्म प्रदक्षिणम् ॥ १-७४-९  
तान् दृष्ट्वा राज शार्दूलो वसिष्ठम् पर्यपृच्छत ।  
असौंयाः पक्षिणो घोरा मृगाश् च अपि प्रदक्षिणाः ॥ १-७४-१०  
किम् इदम् हृदय उत्कम्पि मनो मम विषीदति ।  
राज्ञो दशरथस्य एतत् श्रुत्वा वाक्यम् महान् ऋषिः ॥ १-७४-११  
उवाच मधुराम् वाणीम् श्रूयताम् अस्य यत् फलम् ।  
उपस्थितम् भयं घोरं दिव्यम् पक्षि मुखात् च्युतम् ॥ १-७४-१२  
मृगाः प्रशमयन्ति एते सन्तापः त्यज्यताम् अयम् ।  
तेषाम् संवदतां तत्र वायुः प्रादुर् बभूव ह ॥ १-७४-१३  
कम्पयन् मेदिनीम् सर्वाम् पातयञ् च महान् द्रुमान् ।  
तमसा संवृतः सूर्यः सर्वे न वेदिषुर् दिशः ॥ १-७४-१४  
भस्मना च आवृतम् सर्वम् सम्मूढम् इव तत् बलम् ।  
वसिष्ठ ऋषयश् च अन्ये राजा च ससुतः तदा ॥ १-७४-१५  
स सञ्ज्ञा इव तत्र आसन् सर्वम् अन्यत् विचेतनम् ।  
तस्मिन् तमसि घोरे तु भस्म छन्न इव सा चमूः ॥ १-७४-१६  
ददर्श भीम सङ्काशं जटा मण्डल धारिणम् ।  
भार्गवं जमदग्ने अयम् राजा राज विमर्दनम् ॥ १-७४-१७  
कैलासम् इव दुर्धर्षं काल अग्निम् इव दुःसहम् ।  
ज्वलन्तम् इव तेजोभिर् दुर् निरीक्ष्यम् पृथक् जनैः ॥ १-७४-१८  
स्कन्धे च आसज्य परशुं धनुः विद्युत् गण उपमम् ।  
प्रगृह्य शरम् उग्रं च त्रि पुर घ्नम् यथा शिवम् ॥ १-७४-१९  
तं दृष्ट्वा भीम सङ्काशं ज्वलन्तम् इव पावकम् ।  
वसिष्ठ प्रमुखा विप्रा जप होम परायणाः ॥ १-७४-२०  
सङ्गता मुनयः सर्वे सञ्जजल्पुः अथो मिथः ।  
कच्चित् पितृ वध अमर्षी क्षत्रं न उत्सादयिष्यति ॥ १-७४-२१  
पूर्वं क्षत्र वधं कृत्वा गत मन्युः गत ज्वरः ।  
क्षत्रस्य उत्सादनम् भूयो न खलु अस्य चिकीर्षितम् ॥ १-७४-२२  
एवम् उक्त्वा अर्घ्यम् आदाय भार्गवम् भीम दर्शनम् ।  
ऋषयो राम राम इति मधुरम् वाक्यम् अब्रुवन् ॥ १-७४-२३  
प्रतिगृह्य तु ताम् पूजाम् ऋषि दत्ताम् प्रतापवान् ।  
रामं दाशरथिम् रामो जामदग्न्यो अभ्यभाषत ॥ १-७४-२४  
इति वाल्मीकि रामायणे आदि काव्ये बाल काण्डे चतुः सप्ततितमः सर्गः
---
title: 075 Legends of shiva and vishnu bows
title_english: 075 Legends of shiva and vishnu bows

---
राम दाशरथे वीर वीर्यं ते श्रूयते अद्भुतम् ।  
धनुषो भेदनं चैव निखिलेन मया श्रुतम् ॥ १-७५-१  
तत् अद्भुतम् अचिन्त्यं च भेदनं धनुषः तथा ।  
तत् श्रुत्वा अहम् अनुप्राप्तो धनुर् गृह्य अपरम् शुभम् ॥ १-७५-२  
तत् इदं घोर सङ्काशं जामदग्न्यम् महत् धनुः ।  
पूरयस्व शरेण एव स्व बलं दर्शयस्व च ॥ १-७५-३  
तत् अहं ते बलं दृष्ट्वा धनुषो अपि अस्य पूरणे ।  
द्वन्द्व युद्धम् प्रदास्यामि वीर्य श्लाघ्यम् अहं तव ॥ १-७५-४  
तस्य तत् वचनम् श्रुत्वा राजा दशरथः तदा ।  
विषण्ण वदनो दीनः प्राञ्जलिः वाक्यम् अब्रवीत् ॥ १-७५-५  
क्षत्र रोषात् प्रशान्तः त्वम् ब्राह्मणश् च महातपाः ।  
बालानाम् मम पुत्राणाम् अभयं दातुम् अर्हसि ॥ १-७५-६  
भार्गवाणां कुले जातः स्वाध्याय व्रत शालिनाम् ।  
सहस्राक्षे प्रतिज्ञाय शस्त्रम् प्रक्ष्द् इप्तवान् असि ॥ १-७५-७  
स त्वं धर्म परो भूत्वा काश्यपाय वसुन्धराम् ।  
दत्त्वा वनम् उपागंय महेन्द्र कृत केतनः ॥ १-७५-८  
मम सर्व विनाशाय सम्प्राप्तः त्वम् महामुने ।  
न च एकस्मिन् हते रामे सर्वे जीवामहे वयम् ॥ १-७५-९  
ब्रुवति एवं दशरथे जामदग्न्यः प्रतापवान् ।  
अनादृत्य तु तत् वाक्यम् रामम् एव अभ्यभाषत ॥ १-७५-१०  
इमे द्वे धनुषी श्रेष्ठे दिव्ये लोक अभिपूजिते ।  
दृढे बलवती मुख्ये सुकृते विश्वकर्मणा ॥ १-७५-११  
अनिसृष्टम् सुरैः एकं त्र्यम्बकाय युयुत्सवे ।  
त्रिपुर घ्नं नरश्रेष्ठ भग्नं काकुत्स्थ यत् त्वया ॥ १-७५-१२  
इदं द्वितीयं दुर्धर्षम् विष्णोर् दत्तम् सुरोत्तमैः ।  
तत् इदम् वैष्णवम् राम धनुः पर पुरं जयम् ॥ १-७५-१३  
समान सारं काकुत्स्थ रौद्रेण धनुषा तविदम् ।  
तदा तु देवताः सर्वाः पृच्छन्ति स्म पितामहम् ॥ १-७५-१४  
शिति कण्ठस्य विष्णोश् च बल अबल निरीक्षया ।  
अभिप्रायं तु विज्ञाय देवतानाम् पितामहः ॥ १-७५-१५  
विरोधं जनयामास तयोः सत्यवताम् वरः ।  
विरोधे तु महत् युद्धम् अभवत् रोम हर्षणम् ॥ १-७५-१६  
शिति कण्ठस्य विष्णोश् च परस्पर जय एषिणोः ।  
तदा तु जृम्भितम् शैवं धनुर् भीम पराक्रमम् ॥ १-७५-१७  
हुं कारेण महादेवः स्तम्भितो अथ त्रिलोचनः ।  
देवैः तदा समागंय स ऋषि सन्घैः स चारणैः ॥ १-७५-१८  
याचितौ प्रशमं तत्र जग्मतुः तौ सुर उत्तमौ ।  
जृम्भितं तत् धनुर् दृष्ट्वा शैवम् विष्णु पराक्रमैः ॥ १-७५-१९  
अधिकम् मेनिरे विष्णुं देवाः स ऋषि गणाः तदा ।  
धनू रुद्रः तु सङ्क्रुद्धो विदेहेषु महायशाः ॥ १-७५-२०  
देवरातस्य राज ऋषेः ददौ हस्ते स सायकम् ।  
इदं च वैष्णवम् राम धनुः पर पुरं जयम् ॥ १-७५-२१  
ऋचीके भार्गवे प्रादात् विष्णुः स न्यासम् उत्तमम् ।  
ऋचीकः तु महातेजाः पुत्रस्य अप्रतिकर्मणः ॥ १-७५-२२  
पितुः मम ददौ दिव्यं जमदग्नेः महात्मनः ।  
न्यस्त शस्त्रे पितरि मे तपो बल समन्विते ॥ १-७५-२३  
अर्जुनो विदधे मृत्युम् प्राकृताम् बुद्धिम् आस्थितः ।  
वधम् अप्रतिरूपं तु पितुः श्रुत्वा सु दारुणम् ।  
क्षत्रम् उत्सादयन् रोषात् जातं जातम् अनेकशः ॥ १-७५-२४  
पृथिवीं च अखिलाम् प्राप्य काश्यपाय महात्मने ।  
यज्ञस्य अन्ते तदा राम दक्षिणाम् पुण्य कर्मणे ॥ १-७५-२५  
दत्त्वा महेन्द्र निलयः तपो बल समन्वितः ।  
श्रुत्वा तु धनुषो भेदं ततो अहं द्रुतम् आगतः ॥ १-७५-२६  
तत् एवम् वैष्णवम् राम पितृ पैतामहम् महत् ।  
क्षत्र धर्मम् पुरस् कृत्य गृह्णीष्व धनुर् उत्तमम् ॥ १-७५-२७  
योजयस्व धनुः श्रेष्ठे शरम् पर पुरं जयम् ।  
यदि शक्तः असि काकुत्स्थ द्वन्द्वं दास्यामि ते ततः ॥ १-७५-२८  
इति वाल्मीकि रामायणे आदि काव्ये बाल काण्डे पञ्च सप्ततितमः सर्गः
---
title: 076 parashu rAma s pride is hurt
title_english: 076 parashu rAma s pride is hurt

---
श्रुत्वा तत् जामदग्न्यस्य वाक्यं दाशरथिः तदा ।  
गौरवात् यन्त्रित कथः पितू रामम् अथ अब्रवीत् ॥ १-७६-१  
कृतवान् अस्मि यत् कर्म श्रुतवान् असि भार्गव ।  
अनुरुन्ध्यामहे ब्रह्मन् पितुर् आनृण्यम् आस्थितः ॥ १-७६-२  
वीर्य हीनम् इव अशक्तं क्षत्र धर्मेण भार्गव ।  
अवजानासि मे तेजः पश्य मे अद्य पराक्रमम् ॥ १-७६-३  
इति उक्त्वा राघवः क्रुद्धो भार्गवस्य वर आयुधम् ।  
शरं च प्रतिजग्राह हस्तात् लघु पराक्रमः ॥ १-७६-४  
आरोप्य स धनू रामः शरम् सज्यं चकार ह ।  
जामदग्न्यं ततो रामम् रामः क्रुद्धो अब्रवीत् इदम् ॥ १-७६-५  
ब्राह्मणो असि इति पूज्यो मे विश्वामित्र कृतेन च ।  
तस्मात् शक्तो न ते राम मोक्तुम् प्राण हरम् शरम् ॥ १-७६-६  
इमाम् वा त्वत् गतिम् राम तपो बल समार्जितान् ।  
लोकान् अप्रतिमान् वा अपि हनिष्यामि यत् इच्छसि ॥ १-७६-७  
न हि अयम् वैष्णवो दिव्यः शरः पर पुरञ्जयः ।  
मोघः पतति वीर्येण बल दर्प विनाशनः ॥ १-७६-८  
वर आयुध धरम् रामं द्रष्टुम् स ऋषि गणाः सुराः ।  
पितामहम् पुरस्कृत्य समेताः तत्र सर्वशः ॥ १-७६-९  
गन्धर्व अप्सरसश् चैव सिद्ध चारण किन्नराः ।  
यक्ष राक्षस नागाश् च तत् द्रष्टुम् महत् अद्भुतम् ॥ १-७६-१०  
जडी कृते तदा लोके रामे वर धनुर् धरे ।  
निर्वीर्यो जामदग्न्यो असौ रमो रामम् उदैक्षत ॥ १-७६-११  
तेजोभिः हत वीर्यत्वात् जामदग्न्यो जडी कृतः ।  
रामं कमल पत्र अक्षम् मन्दम् मन्दम् उवाच ह ॥ १-७६-१२  
सो अहं गुरु वचः कुर्वन् पृथिव्यां न वसे निशाम् ।  
तदा प्रभृति काकुत्स्थ कृता मे काश्यपस्य ह ॥ १-७६-१४  
तम् इमाम् मत् गतिम् वीर हन्तुं न अर्हसि राघव ।  
मनो जवं गमिष्यामि महेन्द्रम् पर्वत उत्तमम् ॥ १-७६-१५  
लोकाः तु अप्रतिमा राम निर्जिताः तपसा मया ।  
जहि ताञ् शर मुख्येन मा भूत् कालस्य पर्ययः ॥ १-७६-१६  
अक्षय्यम् मधु हन्तारं जानामि त्वाम् सुरेश्वरम् ।  
धनुषो अस्य परामर्शात् स्वस्ति ते अस्तु परन्तप ॥ १-७६-१७  
एते सुर गणाः सर्वे निरीक्षन्ते समागताः ।  
त्वाम् अप्रतिम कर्माणम् अप्रतिद्वन्द्वम् आहवे ॥ १-७६-१८  
न च इयं तव काकुत्स्थ व्रीडा भवितुम् अर्हति ।  
त्वया त्रैलोक्य नाथेन यत् अहम् विमुखी कृतः ॥ १-७६-१९  
शरम् अप्रतिमम् राम मोक्तुम् अर्हसि सु व्रत ।  
शर मोक्षे गमिष्यामि महेन्द्रम् पर्वतोत्तमम् ॥ १-७६-२०  
तथा ब्रुवति रामे तु जामदग्न्ये प्रतापवान् ।  
रामो दाशरथिः श्रीमाञ् चिक्षेप शरम् उत्तमम् ॥ १-७६-२१  
स हतान् दृश्य रामेण स्वान् लोकान् तपसा आर्जितान् ।  
जामदग्न्यो जगाम आशु महेन्द्रम् पर्वतोत्तमम् ॥ १-७६-२२  
ततो वि तिमिराः सर्वा दिशा च उपदिशः तथा ।  
सुराः स ऋषि गणाः रामम् प्रशशंसुः उदायुधम् ॥ १-७६-२३  
रामं दाशरथिम् रामो जामदग्न्यः प्रशस्य च ।  
ततः प्रदक्षिणी कृत्य जगाम आत्म गतिम् प्रभुः ॥ १-७६-२४  
इति वाल्मीकि रामायणे आदि काव्ये बाल काण्डे षट् सप्ततितमः सर्गः
